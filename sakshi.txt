పంచతంత్ర కథ
పూర్వం దండకారణ్యంలో ఒక నక్క ఉండేది. ఆ నక్క అరణ్యాన్ని ఆనుకొని ఉన్న ఊరిలో రాత్రివేళ వెళ్లి దొరికిన తిండి తిని, కడుపు నింపుకునేది. ఒకరోజు అది రాత్రంతా తిరిగి ఆహారం తిని అడవికి బయలుదేరింది. ఊరి చివర చాకిరేవులో దానికి ఒక పెద్ద బాన కనిపించింది. వెళ్ళి నీళ్ళు తాగుదామని ఆ నక్క ఆ బానలోకి తొంగిచూసి పొరపాటున అందులో పడిపోయింది. ఆ బాన నిండా నీలిరంగు నీళ్ళున్నాయి. నక్క ఆ బానలో నుండి బయటికి రాలేకపోయింది. చాకలి వచ్చే సమయానికి నక్క చచ్చిపోయినట్లు నటించింది.

కొంతసేపటికి చాకలి వచ్చి బానలో చచ్చిపోయిందనుకున్న నక్కను చూసి తీసి బయట పడేశాడు. కిందపడగానే గభాలున లేచి నక్క అడవిలోకి పరుగుతీసింది. కొద్దిసేపైన తర్వాత చూస్తే దాని శరీరం అంతా నీలిరంగులో మెరిసిపోతోంది. తన రంగు చూసుకుని ఎంతో మురిసిపోయిన నక్క ఈ విషయాన్ని అందరికీ తెలియజేయాలనుకుంది. వెంటనే అది తన తోటి నక్కలను పిలిచి "మిత్రులారా! నాకు నిన్న రాత్రి దేవుడు ప్రత్యక్షమై ఈ నీలిరంగును ప్రసాదించి, ఈ అడవికి రాజును చేశాడు. నాకు ఎన్నో శక్తులను కూడా ఇచ్చాడు. మీరందరూ ఇక ముందు సుఖంగా ఉండాలనుకుంటే నేను ఈ  అడవికి రాజును అని గుర్తించండి." అని ప్రకటించింది.
 
తమ జాతివాడు అడవికి రాజవుతున్నాడని నక్కలన్నీ ఎంతో ఆనందపడి, వెంటనే నీలిరంగు నక్కను అడవికి రాజుగా ప్రకటించి దండోరా వేశాయి. విషయం తెలుసుకున్న సింహాలు, పులులు, తోడేళ్ళు, ఏనుగులు ఇలా ఒకటేమిటి? అడవిలోని చిన్నా పెద్దా జంతువులన్నీ అక్కడికి చేరుకున్నాయి. నీలిరంగు నక్కను చూసి, నిజంగానే దేవుడు ఆ నక్కకు నీలిరంగు ప్రసాదించాడని, సింహంతో సహాఅన్ని జంతువులు నమ్మాయి. అన్ని జాతుల జంతువులు ఆ నీలిరంగు నక్కకు సన్మానం చేశాయి. పులులు, సింహాలు కూడా నన్ను సన్మానం చేశాయంటే నేను వాటికంటే నిజంగానే  గొప్పవాడిని అని గర్వంతో విర్రవీగి పోయింది.
 
నీలిరంగు నక్క వెంటనే ఒక మంత్రివర్గాన్ని ప్రకటించింది. సింహాన్ని మంత్రిగా, ఏనుగును న్యాయమూర్తిగా, పులిని సేనానాయకుడిగా, ఎలుకను ఆహరమంత్రిగా...ఇలా అన్ని జాతుల నుండి ఒక్కొక్కరికి ఒక్కొక్క పదవి ఇచ్చింది. నక్కజాతికి మాత్రం ఒక్క పదవినీ ఇవ్వలేదు.
 
సమావేశం అయిపోయిన తర్వాత జంతువులన్నీ ఎవరి తావులకు వాళ్ళు వెళ్ళిపోయారు. చివరికి నక్కజాతి ఒక్కటే మిగిలింది. అందులోంచి ఒక ముసలి నక్క ముందుకు వచ్చి నీలిరంగు నక్కతో ఇలా అంది. "అయ్యా! మీరు  మనకు శత్రువులైన వాళ్ళందరికీ పదవులు ఇచ్చారు. కాని మన నక్క జాతికి ఒక్క పదవినీ ఇవ్వలేదు. మీరు నక్క జాతిని ఆదరించాలి. ఆపద సమయంలో వారే మీకు సహాయపడతారు"  అంది.
 
అందుకు నీలిరంగు నక్క అధికార గర్వంతో "నువ్వు వయసులో పెద్దవాడివి కావచ్చు. కాని బుద్ధిలో మాత్రం ఎంతో అల్పుడిగా కనబడుతున్నావు. శత్రుపక్షం వారికి పదవులు ఇస్తే ఇక వారినుండి మనకు ఎలాంటి ముప్పు ఉండదు. అంతేకాకుండా మన నక్కజాతిలో గొప్పవాళ్ళు ఎవరున్నారు? కాబట్టి మీరంతా నేను రాజునైనందుకు సంతోషించండి." అంది.
 నీలిరంగు నక్క మాటలు విన్న నక్కలన్నీ ఎంతో బాధపడి, దీనికి ఎలాగైనా బుద్ధి చెప్పాలి అని మౌనంగా అక్కడి నుండి వెళ్ళిపోయాయి.
 
కొన్నాళ్ళకు నక్కలన్నీ ఓ చోట సమావేశమయ్యాయి. "మన జాతి వాడు రాజు అయ్యాడంటే సంతోషంగానే ఉంది. కానీ ప్రతిరోజూ మనల్ని మిగతా జాతి వాళ్ళకంటే హీనంగా చూడడం బాగాలేదు. గతంలో సింహం రాజుగా ఉంటే మనం మంత్రులుగా వెలిగిపోయాం. ఇప్పుడేమో ఇలాంటి పరిస్థితి దాపురించింది. దీనికంతటికీ కారణమైన ఆ నక్క రాజుకు మనం బుద్ధి చెప్పాల్సిందే"  అని ముసలి నక్క అన్నది. దానికి మిగతా నక్కలన్నీ 'సై' అన్నాయి.
 
ఓ రోజు సాయంత్రంపూట నక్కలన్నీ వెళ్ళి నీలిరంగు నక్క ఇంటిముందు చేరి పెద్దగా ఊళవేయడం ఆరంభించాయి. ఆ ఊళలకు నీలిరంగు నక్క ఎంతో ఆనందపడిపోయింది. తన జాతి స్వభావమైన ఊళవేయడం విని దాని మనసు పులకించిపోయింది."నేను ఊళవేయడం మాని ఎంతకాలమైందో?" అనుకుంటూ ఇంటి బయటికి వచ్చి తాను కూడా తన జాతితో కలిసి ఊళ వేయడం ఆరంభించింది. ఇలా ఒక్కసారిగా నక్కలన్నీ ఊళవేస్తుండడం విని, మిగతా జంతుజాతులన్నీ అక్కడికి చేరుకున్నాయి.
 
అక్కడే ఉండి చూస్తున్న సింహం ఆశ్చర్యపడి "అదేంటి? మిగతా నక్కల మాదిరిగా ఈ నీలిరంగు నక్క ఊళవేస్తుంది? దీనికి దైవశక్తులు ఉన్నాయని చెప్పింది కదా? మరి మామూలు నక్కలా ఊళవేయడమేమిటి? అని అనుమానించింది.
 ఇంతలో జోరుగా వర్షం కురవడం ఆరంభమైంది. వర్షపు నీళ్ళ వల్ల నీలిరంగు నక్క శరీరం మీద ఉన్న నీలిరంగు అంతా కొట్టుకుపోయి, అది మిగతా నక్కల మాదిరిగా మారిపోయింది. వెంటనే నక్కజాతి అంతా విషయాన్ని గ్రహించాయి.
 
"అరె! ఇది కూడా మన మాదిరి నక్కనే! ఎక్కడో నీలిరంగు వేసుకొని తనకు దేవుడు వరమిచ్చాడని చెప్పి మనల్ని మోసం చేసింది." అని అనుకున్నాయి. అక్కడే ఉన్న మంత్రి సింహం "అరె! జిత్తులమారి నక్కా! ఇన్నాళ్ళుగా నీవు నీలిరంగు వేసుకొని మమ్మల్నందర్నీ మోసం చేస్తావా? నీకు దేవుడు శక్తులు ఇచ్చాడా? మరి నీ నీలిరంగు ఏమైంది?" అని హుంకరించింది.
 
నీలిరంగు నక్క ఒక్కసారి తన శరీరాన్ని చూసుకొని నీలిరంగు లేకపోవడంతో గతుక్కుమంది.
  "ఓసి జిత్తులమారి నక్కా! ఇంతమోసం చేస్తావా? అడవికి రాజునైన నన్నే బోల్తా కొట్టించి నన్ను మంత్రిగా చేసి నీవు నా చేత సేవలు చేయించుకుంటావా? ఎంత మోసకారి నక్కవు నీవు... నీ పని పట్టాల్సిందే" అంటూ సింహం ఒక్క ఉదుటున నక్క మీద పడి దాని గొంతు పట్టి చంపేసింది. ఆ దెబ్బకి నక్క ప్రాణాలు విడిచింది. నక్కలన్నీ ఆ సంఘటనను చూసి "తగిన శాస్తి జరిగింది సొంత జాతిని కాదని శత్రు జాతిని చేరదీస్తే ఇలాగే ఉంటుంది." అని అనుకున్నాయి.
 చూశారు కదా! ఎవరైనా సరే తన జాతివారిని, తన బంధువర్గాన్ని చేరదీయాలి. తన వాళ్ళను కాదని శత్రువులను చేరదీస్తే ఏనాటికైనా ముప్పు తప్పదు!

అసాధారణం: ఆ గ్రామంలో ఇపుడున్న వృద్ధులు "మా చిన్నప్పటి నుంచే నక్కలు ఇక్కడ భోజనం చేయడం చూస్తున్నాం" అని చెబుతున్నారంటే ఈ కథను నమ్మకతప్పదు. మనిషి జీవితంలో అసలు చూడకుండా మొదట పరిచయం చేసుకునే జంతువు ఏదైనా ఉందంటే అది నక్క. దాని గురించి తెలుసుకోకుండా ఏ పిల్లాడు పెరిగి పెద్ద కాడు. అది మోసాలకు, అతి తెలివికి చిహ్నంగా చెప్పుకునే జంతువు. అందుకే మనిషి ఎన్నో జంతువులను పెంచుకున్నాడు... చివరకు పులుల్ని కూడా పెంచుకున్న చరిత్రలు, పురాణాలు విన్నాం. కానీ మీరిప్పుడు మొట్టమొదటి సారి నక్కను నమ్మిన వారి గురించి తెలుసుకుంటారు.
 
 కుక్కకు నక్కకు పెద్దగా వేరుచేసి చూడతగినన్ని తేడాలుండవు. అంతేకాదు, అవి రెండూ ఒకేజాతికి చెందినవి. అయితే, లక్షణాల్లో మాత్రం వాటి రెంటికీ చాలా తేడా ఉంది. ఒకటి విశ్వాసానికి, ఇంకోటి అవిశ్వాసానికి ప్రతిరూపాలు. అందుకే ఎవరూ నక్కను పెంచుకునే సాహసం చేయలేదు. కానీ ఆ నక్కలను కూడా ఇతర జంతువుల్లా చూసే సంప్రదాయం దేశం మొత్తం మీద గుజరాత్‌లోని రాణ్ ఆఫ్ కచ్‌లో ఉంది. అత్యంత వైవిధ్యమైన ఈ నేలలో ఇది అంతకంటే వైవిధ్యమైన విషయం. గుజరాత్‌లోని భుజ్ జిల్లా కేంద్రం నుంచి 120 కిలోమీటర్లు ప్రయాణిస్తే కళా దుంగర్ వస్తుంది.
 
 ఈ కళాదుంగర్ సముద్ర మట్టం నుంచి పదిహేడు వందల అడుగుల ఎత్తులో ఉన్న ప్రాంతం. ఇక్కడ ఒక ఆశ్రమం, గుడి ఉన్నాయి. గుట్టలకు దిగువన ఊరు ఉంటుంది. ప్రతిరోజు రెండు పూటలా గుడిలో పూజలు మాత్రమే కాదు, రెండు పూటలా అన్నదానం ఉంటుంది. అయితే అది మనుషులకు కాదు, ప్రత్యేకంగా నక్కలకు. మీరిక్కడో విషయం గమనించాలి. నక్క మాంసాహారి. కానీ ఈ గుడిలో వాటికి పెట్టేది శాకాహారం. అయినా కూడా అవి భుజిస్తున్నాయి. ఆ గుడి గుట్టల కింద ఉన్న గ్రామస్తులు సనాతనంగా ఆచరిస్తూ వస్తున్న సంప్రదాయం ఇది. దీని వెనుక ఓ కథ ఉంది.
 
 సుమారు నాలుగువందల సంవత్సరాల క్రితం ఆ గుడి పక్కన ఉన్న దత్తాత్రేయ స్వామి అనే ఓ మహాపురుషుడి ఆశ్రమం ఉండేది. ఓ రోజు ఆయన ధ్యానంలో ఉండగా... కొన్ని నక్కలు ఆయన ముందు నిశ్శబ్దంగా వచ్చి కూర్చున్నాయి. కళ్లు తెరిచిన ఆయన వాటిని చూడగానే అవి ఆకలితో ఉన్నాయన్న విషయం గ్రహించి వెంటనే వాటికి ఆశ్రమంలోని ఆహారం పెట్టించాడు. తిన్నవెంటనే అవి తిరిగివెళ్లిపోయాయి. మరుసటి రోజు ఆశ్చర్యకరంగా ఎవరో పిలిచినట్టు అదే సమయానికి అవి అక్కడికి వచ్చాయి. విషయం అర్థం చేసుకున్న ఆశ్రమ పీఠాధిపతి దత్తాత్రేయుడు వాటికి ప్రతిరోజు భోజనం పెట్టండి అంటూ ఆశ్రమంలో శిష్యులను ఆదేశించారట. ఒకరోజు ఆశ్రమంలో అన్నం లేకపోవడంతో అవి వెనక్కు వెళ్లలేదు. దీంతో వాటి ఆకలిని చూసి ఆయన తన దేహంలోని కొంత మాంసాన్ని తీసి వాటికి వేస్తూ 'లీ ఆంగ్' (ఇదిగో తిను) అని చెబితే వాటితో అవి సర్దుకుని వెళ్లిపోయాయి. ఇక ఆరోజు నుంచి ఆశ్రమంలో ప్రతిరోజు అన్నం ఉండేలా చూసుకుని వాటి ఆకలిని తీరుస్తూ వచ్చారట.
 
 ఆ గ్రామంలో ఇపుడున్న వృద్ధులు "మా చిన్నప్పటి నుంచే నక్కలు ఇక్కడ భోజనం చేయడం చూస్తున్నాం" అని చెబుతున్నారంటే ఈ కథను నమ్మకతప్పదు. ప్రతిరోజూ పూటకు ఎనిమిది కిలోల బియ్యం, నాలుగు కిలోల బెల్లం కలిపి వాటికి వండిపెడతారు. ఈ పనిచేయడానికి అక్కడ ప్రత్యేకంగా ఒక మనిషి ఉంటాడు. ఆ బియ్యం ఊరి ప్రజలే ఇస్తారు. అన్నం అయిన వెంటనే లీ ఆంగ్, లీ ఆంగ్ అని పిలుస్తూ గంట కొడతారు. ఆ శబ్దం వినగానే నక్కలన్నీ తిండికోసం వస్తాయి. అవి తిని వెళ్లిపోగానే మిగతా పక్షులు, చిన్న చిన్న జంతువులు వచ్చి మిగిలిన ఆహారాన్ని తినేస్తాయి.
 
 ఇక్కడ ఇంకో విషయాన్ని గమనించాలి... ఇవాన్ పావ్‌లోవ్ అనే మనోవైజ్ఞానిక శాస్త్రవేత్త 1850-1940ల మధ్య జీవించారు. జంతువులకు ప్రేరణ ఉంటుందని, ఆ ప్రేరణకు కొన్ని కారకాలు ఉంటాయని ఆయన నిరూపించాడు. దీనికోసం ఆయన ఓ ప్రయోగం చేశాడు. ప్రతిరోజు గంట శబ్దం చేసి కుక్కకు అన్నం పెట్టేవాడు. కొంతకాలానికి గంట శబ్దం చేయగానే ఆహారం పెట్టకపోయినా ఆహారం ఉందనుకని వాటికి నోట్లో లాలాజలం పుట్టేది. ఇది ప్రపంచ వ్యాపంగా చాలా ప్రఖ్యాతి గాంచిన ప్రేరణ సిద్ధాంతం. కానీ, అంతకంటే ముందే (స్థానిక కథ ప్రకారం నాలుగువందల ఏళ్లుగా) ఇక్కడ ఇదే ప్రయోగం జరుగుతోంది. ఓ శబ్దం చేయడం, ఆ శబ్దాన్ని విని నక్కలు తిండికోసం రావడం జరుగుతోంది. అంటే ఇవాన్‌పావ్‌లోవ్ సిద్ధాంతాన్ని వీళ్లెప్పట్నుంచో చాలా సాధారణంగా పాటించేస్తున్నారు

వణికించే చలికాలంలో వనసీమ వేడెక్కుతోంది. జిల్లా ఏజెన్సీలో ఉద్యమాన్ని తిరిగి బలోపేతం చేసేందుకు మావోయిస్టులు పక్కా వ్యూహంతో ముందడుగు వేస్తుండగా.. వారి అడుగు జాడలను పసిగట్టి, వారి యత్నాలను మట్టి కరిపించాలని పోలీసులు భావిస్తున్నారు. ఈ క్రమంలో గిరిజన గ్రామాలు ఉద్రిక్తతకు నెలవులు కానున్నాయి. అక్కడి ప్రజలు అడకత్తెరలో పోకచెక్కలు కానున్నారు.

1. ఉద్యమ బలోపేతానికి మావోయిస్టుల పూనిక
2. యువకులను ఆకర్షించేందుకు ముమ్మర యత్నం
3. ఏఓబీ ఇన్‌చార్జిగా రవి అలియాస్ బాలకృష్ణ
4. మావోలను బలపడనివ్వరాదని పోలీసుల పంతం
రంపచోడవరం :ఒకనాడు కోల్పోయిన పట్టు కోసం మావోయిస్టులు, వారిపై పైచేయి కోసం పోలీసులు ఏజెన్సీ గ్రామాల్లో వేడి పుట్టిస్తున్నారు. మావోయిస్టులు కార్యాచరణలో భాగంగా ఫ్రంట్ ఆర్గనైజేషన్ (ఉద్యమంలో ప్రాథమిక  వ్యవస్థ)ను బలోపేతం చేసేందుకు ప్రయత్నిస్తున్నారు. గిరిజన యువతను ఉద్యమం వైపు ఆకర్షించాలని చూస్తున్నారు. మిలీషియా సభ్యులను ఉపయోగించుకోవడం ద్వారా గ్రామాల్లో పట్టు సాధించే పనిలో నిమగ్నమైనట్టు సమాచారం. సమాచార వ్యవస్థను పటిష్టపరచడం ద్వారా పోలీసుల దాడుల నుంచి తప్పించుకుని, తిరిగి దాడులకు తెగబడేందుకు మిలీషియా సభ్యులే కీలకమని మావోయిస్టుల భావన.
అందుకే వారిని సమర్థంగా ఉపయోగించుకునే పనిలో పడ్డారు. ప్రస్తుతానికి షెల్టర్ జోన్‌గా ఉన్నందున ఎలాంటి దుందుడుకు చర్యలకు పాల్పడకుండా చాపకింద నీరులా పని చేసుకుపోతున్నారు.  పోలీసు అధికారులు సైతం మావోయిస్టుల ఉద్యమంలోకి  యువకుల రిక్రూట్‌మెంట్ పెరిగిందని ధ్రువీకరిస్తున్నారు. దండకారణ్యంలో పనిచేసిన మావోయిస్టు నేత కుడుముల రవి అలియాస్ బాలకృష్ణ ప్రస్తుతం ఏఓబీ ఇన్‌చార్జిగా బాధ్యతలు స్వీకరించారు.

విశాఖ ఏజెన్సీ ప్రాంతానికి చెందిన రవికి తూర్పు, విశాఖ ఏజెన్సీ అటవీ ప్రాంతం కొట్టిన పిండి కావడంతో పక్కా వ్యుహరచనతో ఉద్యమాన్ని నడిపించే పనిలో పడ్డారు. గతంలో లోకల్ గెరిల్లా స్క్వాడ్ (ఎల్‌జీఎస్), ఏరియా కమిటీలతో విస్తృతస్థాయిలో పని చేసిన  మావోయిస్టు పార్టీ వరుస ఎన్‌కౌంటర్‌లు, లొంగుబాట్లతో పట్టుకోల్పోయింది. దీంతో ఉన్న కొద్ది మంది ప్లాటూన్‌లుగా సంచరిస్తూ ఆత్మరక్షణలో పడ్డారు.

ప్రస్తుతం గాలికొండ ఏరియా కమిటీ, కోరుకొండ ఏరియా కమిటీలు మాత్రమే ఇక్కడ సంచరిస్తున్నాయి. ఈ నేపథ్యంలో ఉద్యమానికి తిరిగి పూర్వవైభవం తెచ్చి గెరిల్లా దాడులకు సైతం తెగబడేలా వ్యూహ రచన చేస్తున్నట్టు తెలుస్తోంది. యువకులతో ఉద్యమాన్ని పటిష్టం చేయడం ద్వారానే పోలీసులను ఎదుర్కోగలమని వారు భావిస్తున్నారు.ఈ క్రమంలోనే ఉద్యమంలోకి వారిని చేర్చడంపై సర్వశక్తులూ కేంద్రీకరిస్తున్నారు.
 
సహకరిస్తే సహించం..
కాగా పోలీసులు మన్యంలో పరిణామాలను కంట కనిపెడుతూనే ఉన్నారు. మావోయిస్టుల కదలికలను పసిగట్టేందుకు నిఘా పెంచారు. ఇటీవల 40 మంది మావోయిస్టు సానుభూతిపరులను రంపచోడవరం రప్పించి కౌన్సెలింగ్ ఇచ్చారు. మావోయిస్టులకు సహకరిస్తే కఠినచర్యలు తప్పవని ఉద్యమ సానుభూతిపరులకు హెచ్చరికలు జారీ చేశారు. మావోయిస్టులు తాజాగా నిధుల సమీకరణపై దృష్టి సారించినట్టు తెలుసుకున్న పోలీసులు ఆ దిశగానూ వారికి అడ్డుకట్ట వేసేందుకు సిద్ధమయ్యారు.
మావోయిస్టులకు ఎలాంటి సహకారం అందించినా సహించబోమని కొందరు కాంట్రాక్టర్లను హెచ్చరించారు. కాగా ఛత్తీస్‌గఢ్‌లో మావోయిస్టు ఉద్యమం తీవ్రస్థాయిలో ఉండడం, అక్కడి సరిహద్దు గ్రామాలు విభజన అనంతరం తూర్పు ఏజెన్సీలో విలీనం కావడంతో ఆ ప్రభావం ఇక్కడ తప్పక ఉంటుందని పోలీసులు అంచనా వేస్తున్నారు. ఆరునూరైనా ఇక్కడ ఉద్యమాన్ని బలపడనివ్వరాదని పట్టుదలతో ఉన్నా రు. ఈ క్రమంలోనే బుధవారం 13 మం ది మిలీషియా సభ్యులను అరెస్టు చేశా రు. గురువారం కాకినాడలో ఈ విషయా న్ని తెలిపిన ఎస్పీ రవిప్రకాష్..  మావో యిస్టులకు ఎవరు సహకరించినా కఠినం గా వ్యవహరిస్తామని హెచ్చరించారు.
రజనీకాంత్ ఎవరికీ అంత సులభంగా చిక్కరన్న విషయం మరోమారు స్పష్టమైంది. రాజకీయ ఊబిలో దిగాలా? అంత సాహసం చేయబోను అంటూనే మళ్లీ దేవుడి మీద భారాన్ని వేశారు. లింగా ఆడియో ఆవిష్కరణలో స్టార్ చేసిన వ్యాఖ్యలు చర్చనీయాంశంగా మారాయి. దీంతో కమలనాథుల్లో కలవరం మొదలైంది.
 
 సాక్షి, చెన్నై: రజనీకాంత్ రాజకీయాల్లోకి రావాలని ఆయన అభిమానులు ఏళ్ల తరబడి ఆశిస్తున్నారు. అయితే, ఎక్కడా ఎవరికీ చిక్కకుండా రజనీ అడుగులు వేస్తున్నారు. అభిమానుల విన్నపాన్ని దాట వేస్తూనే, దేవుడు ఆదేశిస్తే వస్తా అన్న మెలిక పెడుతున్నారు. ఈ పరిస్థితుల్లో బీజేపీ వర్గాలు రజనీ జపం పటిస్తున్నాయి. ప్రధాని నరేంద్ర మోదీకి సన్నిహితుడు కావడంతో ఆయన్ను తమ వైపు తిప్పుకుని రాష్ర్టంలో బలపడాలన్న లక్ష్యంతో పావులు కదుపుతున్నారు. 
రజనీ మజాకా: రాష్ట్రంలో అన్నాడీఎంకే, డీఎంకేలు అవినీతి ఊబిలో కూరుకుపోయిన దృష్ట్యా, ప్రత్యామ్నాయ శక్తిగా తామే అవతరించాలన్న లక్ష్యంతో కమలనాథులు వేస్తున్న అడుగులకు, చేస్తున్న వ్యాఖ్యలకు రజనీ మాత్రం స్పందించ లేదు.   ఆదాయానికి మించిన ఆస్తుల కేసులో బెయిల్ మీద బయటకు వచ్చిన జయలలితను లేఖాస్త్రంతో పరామర్శించి తన రూటే సపరేటు అనిపించారు.    ఈ పరిస్థితుల్లో కేంద్ర ప్రభుత్వం ప్రతి ఏటా సెలబ్రెటీలకు ఇచ్చే సెంటినరీ అవార్డును ఈ సారి రజనీకాంత్‌కు ప్రకటించడం చర్చనీయాంశంగా మారింది. రజనీ మద్దతు నినాదంతో మరికొన్ని పార్టీలు గళం విప్పుతుండడం ఁస్టార్‌రూ. నిర్ణయం ఎటో అన్న ఎదురు చూపులు పెరిగాయి. అయితే, తానెవ్వరికీ చిక్కనని మరోమారు రజనీకాంత్ స్పష్టం చేయడం కమలనాథులతో పాటుగా మద్దతు ఆహ్వానం పలికే పనిలో ఉన్న మరికొన్ని పార్టీ వర్గాల్లో కలవరాన్ని రేపింది.
 
 వ్యాఖ్యల చర్చ: లింగ వేడుకను తమ ప్రసంగం ద్వారా కొందరు రాజకీయ వేదికగా చేశారని చెప్పవచ్చు. రచయిత వైరముత్తు తన ప్రసంగంలో రజనీ కాంత్‌కు అన్నీ తెలుసని, ఆయన రాజకీయాల్లోకి వస్తే ఎలా ఉంటుందో ఊహించుకోలేమని వ్యాఖ్యానించారు. దర్శకుడు అమిర్ అయితే, ఏకంగా రజనీకాంత్ రాజకీయాల్లో ఉన్నత పదవిని అధిరోహించాలని వ్యాఖ్యానించడం చర్చనీయాంశంగా మారింది. అయితే, రాజకీయ వ్యాఖ్యలకు చెక్ పెట్టే రీతిలో రజనీకాంత్ తన దైన శైలిలో స్పందించారు.
 
 రాజకీయాలు పెద్ద ఊబి అని, అందులో మునిగిన పక్షంలో తేలడం కష్టం అని వ్యాఖ్యానించారు. ప్రజలకు సేవ చేయాలని రాజకీయాల్లోకి వస్తే, పదవిలో కూర్చున్నాక సేవ చేయడానికి అనేక అడ్డంకులు ఎదురవుతాయని పరోక్షంగా కమలం ఇచ్చిన సీఎం అభ్యర్థిత్వం ఆఫర్‌ను తిరస్కరించడం గమనార్హం. రాజకీయ ఊబిలో కూరుకుపోయి ఎదురీదలేని వాళ్లను చూశానంటూనే...తనకు భయం లేదంటూ ఆ సాహసం చేయబోనంటూ స్పందించారు. ఇక తనకు అభిమానులు ముఖ్యం అని, వారి కోసం ఏమైనా చేయడానికి తాను సిద్ధంగా ఉన్నానని వారిని ఉత్తేజ పరిచే వ్యాఖ్యలు చేస్తూ, రాజకీయ అరంగేట్ర నినాదానికి మంగళం పాడాలని పిలుపు నివ్వడం విశేషం. రాజకీయాల్లోకి వ చ్చేది లేనిది మాత్రం దేవుడి ఆదేశం...ఆయన ఆదేశాన్ని శిరసా వహిస్తానంటూ రాజకీయ ప్రచారానికి ముగింపు ఇవ్వడం గమనార్హం.
అది 1976.బోస్టన్‌లోని ఓ పత్రికాఫీసులో కూర్చుని పని చేసుకుంటున్నాడు ఫొటో గ్రాఫర్ స్టాన్‌లీ జె. ఫోర్‌మన్. అంతలో ఓ కబురు... అక్కడికి కొంత దూరంలోని ఓ ఆరంతస్తుల భవంతి మంటల్లో చిక్కుకుందని. వెంటనే కెమెరా తీసుకుని బయలుదేరాడు స్టాన్‌లీ. అతడు వెళ్లేసరికి అగ్నికీలలు ఎగసిపడుతున్నాయి. చుట్టుపక్కలంతా దట్టంగా పొగ కమ్ముకుంది. దారుణమైన ఆ పరిస్థితిని ఫొటోలు తీయసాగాడు స్టాన్‌లీ. అప్పుడే అతడి కళ్లు పై అంతస్తు మీదికి మళ్లాయి. అక్కడ... కిటికీ దగ్గర... ఓ పందొమ్మిదేళ్ల యువతి, మూడేళ్ల పసిపాప నిలబడి ఉన్నారు.
తమను ఎవరు కాపాడతారా అని ఆశగా ఎదురు చూస్తున్నారు. అంతలో రెస్క్యూ టీమ్‌లోని ఓ సభ్యుడు భవనం పైనుంచి తాడు సహాయంతో కిందికి దిగసాగాడు. వారిని ఎలాగైనా కాపాడాలనే ప్రయత్నంలో ఉన్నాడతను. కాసేపయితే కాపాడేవాడే. కానీ అంతలోనే ఘోరం జరిగి పోయింది. కిటికీ దగ్గర మంటలు తీవ్రమయ్యాయి. వారి కాలి కింది నేల కాలి, కరిగి, కదలసాగింది. దాంతో ఆ ఇద్దరూ ఒక్కసారిగా పైనుంచి పడిపోయారు.

మొదట ఆ యువతి, ఆపైన ఆ చిన్నారి. యువతి అక్కడికక్కడే చనిపోయింది. ఆమె మీద పడటంతో చిన్నారి తృటిలో ప్రమాదాన్ని తప్పించుకుంది. నాటి ఆ విషాద ఘటనకు... పులిట్జర్ బహుమతి పొందిన ఈ చిత్రం సాక్ష్యంగా నిలిచింది!
 ఈ తెగులు ఈదురుగాలులతో కూడిన వర్షాలు, గాలిలో ఎక్కువ తేమ, తక్కువ ఉష్ణోగ్రత ఉండటం వలన వ్యాపిస్తుంది. పెద్దపెద్ద అండాకారపు మచ్చలు ఆకులపై అక్కడక్కడ కనబడతాయి. మచ్చలు ముధురు గోధుమ రంగులో ఉండి మచ్చ చుట్టూ పసుపు రంగు వలయం ఏర్పడుతుంది. ఆకు కాడపై మచ్చలు ఏర్పడి కిందకు వాలి పోతుంది. దీని నివారణకు దృఢమైన విత్తనాన్ని ఎన్నుకోవాలి. మచ్చలు ఉన్న, ఎండిన ఆకులను తొలగించి కాల్చివేయాలి. లీటర్ నీటిలో గ్రాము కార్బండిజమ్ లేదా 2.5 గ్రాముల మాంకోజబ్‌తో పాటు అర మిల్లీ లీటర్ సబ్బునీరు లేదా థయోఫానేట్ మిథైల్ గ్రాము మార్చిమార్చి పిచికారీ చేయాలి.
 ఈ ఆకుమచ్చ తెగులు కూడా ఈదురు గాలులతో కూడిన వర్షాలు, గాలిలో ఎక్కువ తేమ, తక్కువ ఉష్ణోగ్రతల వలన వస్తుంది. మొదట ఆకులపై చిన్న, చిన్న పసుపు రంగు చుక్కలు ఏర్పడుతాయి. తరువాత చిన్నచిన్న గోధమ రంగు మచ్చలుగా మారుతాయి. తెగులు ఎక్కువైతే ఆకుమాడి పోతుంది. నవంబర్, డిసెంబర్ నెలల్లో ఈ తెగులు ఎక్కువగా కనబడుతుంది. దీని నివారణకు ఈ తెగులు సోకిన ఆకులను కత్తిరించి నాశనం చేయాలి. తాటాకు మచ్చ తెగులుకు సూచించిన మందులతో పాటు 1 మి.లీ ప్రోపికోనజోల్ లీటర్ నీటిలో కలిపి 15 రోజుల వ్యవధిలో రెండుసార్లు పిచికారీ చేయాలి.
 దుంప, వేరుకుళ్లు తెగులు
 విత్తన శుద్ధిలేని కొమ్ములు నాటడం, మురుగు నీటి పారుదల సరిగా లేకపోవటం, సమగ్ర యాజమాన్య పద్ధతులు పాటించక పోవటం, ఎడతెరిపి లేని వర్షాలు కురిసి మొక్కల చుట్టూ నీరు ఉండటంతో ఈ తెగులు సోకుతుంది.

 లక్షణాలు
 ఈ తెగులు సోకి తే ఆకులు మందంగా వాడిపోయి గోధుమ రంగుకు మారి చివరకు ఎండిపోతాయి.  
తరువాత మొక్క పై భాగాన ఉన్న లేత ఆకులకు ఈ వ్యాధి వ్యాపిస్తుంది.
తల్లి కొమ్ములు, పిల్ల దుంపలు కుళ్లి మెత్తబడిపోతాయి. చెడు వాసన వస్తుంది. నాణ్యత కూడా బాగా తగ్గుతుంది.
 
దీని నివారణకు...
 లీటర్ నీటికి మూడు గ్రాముల రిడోమిల్ ఎం.జెడ్ లేదా మాంకోజెబ్ లేదా 2 మి.లీ మోనోక్రొటోఫాస్ లీటర్ నీటి చొప్పున కలిపిన ద్రావణంలో కొమ్ములను 30-40 నిమిషాలు నానబె ట్టాలి. తరువాత నీరు మార్చి లీటర్ నీటికి 5 గ్రాముల ట్రైకోడెర్మా విరిడి కలిపి ఆ ద్రావణంలో 30 నిమిషాలు ఉంచి నీడలో ఆరబెట్టి నాటు కోవాలి.
 వేసిన పొలంలోనే పసుపు వేయకుండా వరి, వేరుశనగ, మొక్కజొన్న, జొన్న తదితర పంటలతో పంట మార్పిడి చేయాలి.
 
దుంపలు విత్తిన తరువాత జీలుగు, జనుము, వెంపలి, వేప, కానుగ తదితర పచ్చి ఆకులు లేదా ఎండు వరిగడ్డి, చెరకు ఆకులను పొలంపై దుంపలు మొలకలు వచ్చేంత వరకు కప్పడం వలన తెగులు ఉధృతిని కొంత వరకు తగ్గించవచ్చును.
భారత ప్రధాని నరేంద్రమోడి స్వచ్ఛభారత్ అభియాన్‌ను ఎందుకు ప్రారంభించారు అంటూ చాలామంది తమ పరిసరాలను గమనించడం మొదలుపెట్టారు. అయితే హైదరాబాద్ వాస్తవ్యులైన సుజిత్‌రెడ్డి మాత్రం తను చేస్తున్న బి.పి.ఓ. ఉద్యోగానికి రాజీనామా చేసి, 150 కి.మీ. స్వచ్ఛభారత్ క్యాంపెయిన్‌ని నగరంలో నిర్వహించి మరో అడుగు ముందుకు వేశారు. పదిహేను రోజులుగా నిర్వహిస్తున్న ఈ కార్యక్రమానికి నాందిగా నిలిచిన విషయం చెబుతూ  "మూడు నెలల క్రితం, కరీంనగర్ జిల్లాలోని మా తాతగారి ఊరైన వేములవాడలో ఓ రైతు పంటనష్టం కారణంగా ఆత్మహత్య చేసుకున్నాడనే వార్త విని చాలా బాధపడ్డాను.

గడచిన పదేళ్ళలో మన దేశంలో 3 లక్షల 50 వేల మంది రైతులు పంటనష్టం, అప్పుల కారణంగా ఆత్మహత్యలు చేసుకున్నారని ఇంటర్‌నెట్ ద్వారా తెలుసుకున్నాను. వారికోసం ఏదైనా చేయాలనిపించింది. ప్రపంచంలోని ఎన్నో దేశాల్లో వ్యర్థపదార్థాల నుంచి తయారు చేసిన విద్యుత్, బయోగ్యాస్ వంటివి రైతులకు ఎంతో ఉపయోగడుతున్నాయి. మన దేశంలోని ఒక రోజు చెత్తనంతా సేకరించి బయోగ్యాస్‌గా మారిస్తే కనీసం 2 లక్షల సిలిండర్లను నింపవచ్చు అని అర్థమైంది" అని తెలిపారు ఈ పట్టభద్రుడు.

అనుకున్నదే తడవుగా తన ఆలోచనను ఆచరణలో పెట్టాలనుకున్నారు. రైతుల క్షేమం కోసం పోరాడాలనుకున్నారు. చెత్తను సేకరించి దానిని విద్యుత్తుగానూ, ఎరువులుగానూ మార్చి స్వచ్ఛభారత్ కార్యక్రమానికి మొదటి అడుగు అవ్వాలని నిశ్చయించుకున్నారు.
 "మొదటిరోజు చెత్తను సేకరించడానికి శస్త్రచికిత్స సమయంలో వైద్యులు వాడే గ్లౌజులను ఇచ్చి మా కజిన్ మనోజ్‌రెడ్డి మద్దతు తెలిపారు. ఆ తర్వాత రోజుకు నలుగురు, ఐదుగురు చొప్పున ఈ సంఖ్య పెరుగుతూ వచ్చింది" అని తెలిపారు సుజిత్.
వీరంతా బస్టాప్‌లు, స్కూళ్లు, కళాశాలలు, షాప్‌లు సందర్శిస్తారు. అలాగే ప్రతి ఇంటి నుంచి, షాపుల నుంచి తడి చెత్తను, పొడి చెత్తను వేరు చేసి, సేకరించడానికి పూనుకున్నారు. సేకరించిన చేత్తను మున్సిపాలిటీ కుండీలకు చేరుస్తారు. నిండిన కుండీల గురించి మున్సిపాలిటీ వారికి సమాచారం ఇస్తారు. డంప్‌యార్డ్ వద్ద విద్యుదుత్పాదన చేయవచ్చని ప్రభుత్వానికి విజ్ఞప్తి చేస్తున్నారు. దీనితో పాటు పరి శుభ్రత గురించి అందరికీ అవగాహన కల్పించేందుకు పూను కున్నారు.
చెత్తను వీధుల్లో కాకుండా కుండీలలోనే వేస్తున్నారా అంటూ ప్రతి దుకాణదారుడి దగ్గరకు వెళ్లి అడుగుతున్నారు.అంతేకాదు వారు తాము చెప్పిన విధంగా చేస్తున్నారా, లేదా? అనేదీ పరిశీలిస్తున్నారు. తొంభై శాతం దుకాణదారులు చెప్పినట్టుగా చేయడం గర్వంగా ఉంటోంది అంటున్నారు సుజిత్.
 
ఈ కార్యక్రమానికి అనూహ్య స్పందన వస్తోంది. అయితే, కార్పొరేట్, స్వచ్ఛంద సంస్థలు చేయి కలిపితే మరిన్ని మెరుగైన ఫలితాలను తీసుకురావచ్చు అంటున్న సుజిత్ తన కార్యక్రమానికి 'వి ఆర్ ఫౌడ్ టు బి ఎ హైదరాబాదీ' అని ప్రింట్ చేసిన యూనిఫామ్‌ను రూపొందించారు. "మేం బేగంపేటలోని ట్రాఫిక్ పోలీస్‌లను కలిశాం. వారు చాలా సంతోషంగా, ఈ కార్యక్రమానికి ప్రోత్సహమిచ్చారు. ముక్కుకు అడ్డుగా కట్టుకోవడానికి మాకు పొల్యూషన్ మాస్క్‌లను ఇచ్చి, మరీ ప్రోత్సహించారు. ఎవరికైనా మంచి పని చేయాలని ఉంటే, అందుకు తప్పక మరికొంతమంది సాయపడతారు" అని నవ్వుతూ తెలిపారు సుజిత్.

మరో ముందడుగు గురించి సుజిత్ చెబుతూ "త్వరలో గ్రామాలకు వెళ్లి, రైతులతో మాట్లాడతాను. వారికి సేంద్రియ ఎరువులను సొంతంగా ఎలా తయారుచేసుకోవచ్చో, చెత్త నుంచి వంట గ్యాస్‌ను ఎలా తయారుచేసుకోవచ్చో తెలియజేస్తాను. ఇదే నా కార్యక్రమ ముఖ్య ఉద్దేశ్యం" అంటున్నారు. త్వరలోనే సుజిత్ దాన్ని సాధిస్తారు. అతనికళ్లలో, మాటల్లో కనిపిస్తోన్న ఆత్మవిశ్వాసమే అందుకు సాక్ష్యం!
కాంగ్రెస్ పార్టీలో నెహ్రూ కుటుంబం హవా కొనసాగడం అందరికీ తెలిసిన విషయమే. ఆ పార్టీ ప్రధాన భాగస్వామిగా అధికారంలో ఉన్నందున కేంద్రంలో కూడా నెహ్రూ కుటుంబం హవా కొనసాగాలనేది కాంగ్రెస్ అధిష్టానవర్గం ఉద్దేశం. అందువల్ల కేంద్రంలో ఆ కుటుంబం మాట చెల్లుబాటు కావాలంటే మెజారిటీ రాష్ట్రాల్లో కాంగ్రెస్ జెండాయే ఎగరాలి. ఎక్కువ రాష్ట్రాలలో కాంగ్రెస్ ప్రభుత్వాలు కొలువు తీరాలి. అయితే ఆ ప్రభుత్వాలకు నాయకత్వం వహించే ముఖ్యమంత్రులు మాత్రం సొంతంగా ఆలోచించకూడదు. పరిపాలనా సమర్ధులైతే పనికిరారు. పార్టీకన్నా పెద్దయిపోకూడదు. మంచి పేరు గట్రా సంపాదించేసుకుంటే కుదరదు. ప్రజల్లో మార్కులు కొట్టేద్దామని కలలో కూడా అనుకోకూడదు. దేశ రాజధానిలోని టెన్ జన్పథ్ నుంచి అందే ఆదేశాలకు అనుగుణంగా రాముడు మంచి బాలుడు అన్నరీతిలో ముఖ్యమంత్రులు తమ ఉద్యోగాలు చేసుకుపోవాలి. అధిష్టానం వద్దంటే జనంతో మమేకమవ్వకుండా వెనక్కి వెళ్లిపోవాలి. ఇవీ కాంగ్రెస్ పెద్దల మనసులోని చిరు కోరికలు. ఆచరణలో కూడా ఆ కుటుంబ సభ్యుల వద్దే అధికారం కేంద్రీకృతమై ఉంటోంది.
కాంగ్రెస్ పాలిత రాష్ట్రాలను తీసుకుంటే కాంగ్రెస్ నాయకత్వం ఆలోచన స్పష్టంగా అర్ధమవుతుంది.ఇపుడు వరదలతో దేశాన్నే పట్టికుదిపేసిన ఉత్తరాఖండ్లో కాంగ్రెస్సే అధికారంలో ఉంది. మరి అక్కడి ముఖ్యమంత్రి బహుగుణ జనాకర్షణ ఉన్న నాయకుడేమీ కాదు. కాకపోతే అధిష్టానంకు వీర విధేయుడు. సొంతంగా పేరు ప్రఖ్యాతులు పెంచేసుకునే సమర్ధతకానీ, ఆ ఆకాంక్ష కానీ ఆయనకు లేనే లేవు . అందుకే అక్కడి జనాకర్షక నేత, సమర్ధ నాయకుడు అయిన హరీష్ రావత్ రేసులో ఉన్నా కాదని అధిష్టానం ఏరి కోరి బహుగుణకు సిఎం పీఠం అప్పగించింది.

ఆదర్శ్ హౌసింగ్ సొసైటీ స్కామ్లో ఇరుక్కుని ఉద్యోగం పోగొట్టుకున్న మహారాష్ట్ర మాజీ ముఖ్యమంత్రి పృధ్వీ రాజ్ చౌహాన్ విషయంలోనూ కాంగ్రెస్ ఇలాగే చేసింది. విలాస్ రావ్ దేశ్ ముఖ్ వంటి గ్లామరస్ ముఖ్యమంత్రిని ముంబై బాంబు పేలుళ్ల అనంతరం తప్పించాల్సి వచ్చినపుడు వెంటనే చౌహాన్ను తీసుకెళ్లి అక్కడ కూర్చోబెట్టారు. కారణం సింపుల్. చౌహాన్ కాంగ్రెస్ నాయకత్వానికి అత్యంత నమ్మకస్తుడైన నేత. జనంలో గొప్పగా పేరు ప్రఖ్యాతులు లేవు. అటువంటి డమ్మీ నేతలు ఉంటే పార్టీని మించి వ్యక్తులు ఎదిగిపోరన్నది అధిష్టానం భావన.

మన రాష్ట్రంలో 2004లో వై.ఎస్.రాజశేఖర రెడ్డిని కాకుండా మరొకరిని ముఖ్యమంత్రిని చేయగలిగే పరిస్థితులు లేవు. రాజీవ్ గాంధీకి అత్యంత సన్నిహితుడిగా ముద్ర పడిన వైఎస్ 2004లో అంతా తానే అయి మహాపాదయాత్రతో పార్టీని జనంలోకి తీసుకెళ్లారు. ఓ మహాప్రభంజనం సృష్టించారు. వైఎస్కు ఉన్న జనాకర్షణ కారణంగానే కాంగ్రెస్ పార్టీ అప్పుడు తిరుగులేని విజయం సాధించింది. 2009 ఎన్నికల్లో అయితే రాష్ట్ర కాంగ్రెస్లో మెజారిటీ సీనియర్లంతా కాంగ్రెస్ రెండో సారి అధికారంలోకి వస్తుందని అనుకోలేదు. ఎలాగూ ఓడిపోయే పార్టీకి ప్రచారం ఎందుకు చేయాలని సీనియర్లంతా ప్రచారానికి దూరంగా ఉన్నారు. ఒక్క వైఎస్ మాత్రమే కాంగ్రెస్ వరుసగా రెండో సారి విజయ కేతనం ఎగరవేస్తుందని నమ్మారు. ఆ నమ్మకంతోనే ప్రచార బాధ్యతలను తన భుజాలకెత్తుకున్నారు. ఎన్నికల్లో పార్టీ జయాపజయాలకు తానే బాధ్యత వహిస్తానన్నారు. మరో పక్క మహాకూటమి ఊపు మీద ఉన్నట్లు కనిపించడంతో అంతా కాంగ్రెస్ ఓడిపోతుందనుకున్నారు. కానీ వైఎస్ వ్యూహ రచన ఫలించింది. అంతకు ముందు అయిదేళ్లుగా ఆయన అమలు చేసిన పథకాల వల్ల వైఎస్ సారథ్యంలోని కాంగ్రెస్కే జనం పట్టం కట్టారు. దాంతో ఆయన రెండో సారి ముఖ్యమంత్రి అయ్యారు. ఆయనకు కాంగ్రెస్ నాయకత్వం పట్ల విధేయత ఎంత ఉందో ప్రజా సమస్యల పరిష్కారంపై అంతకు మించిన చిత్తశుద్ధి ఉంది. అందుకే ఆయనను జనం నమ్మారు. ఆయనకు జనంగుండెల్లో ఎంతటి స్థానం ఉందో ఆయన మరణానంతరం కొట్టొచ్చినట్లు కనిపించింది. ఆయన మరణాన్ని జీర్ణించుకోలేక వందలాది మంది గుండెలు పగిలి మరణించారు.

అంతటి జనాదరణ చూరగొన్న వైఎస్ మరణానంతరం ముఖ్యమంత్రి పీఠాన్ని అధిరోహించాల్సిందిగా మెజారిటీ ఎమ్మెల్యేలంతా జగన్ మోహన్ రెడ్డిని కోరారు. ఆయన్నే సిఎం చేయాలని సంతకాలు కూడా సేకరించారు. అయితే అధిష్టానం సూచనల మేరకు జగన్ మోహన్ రెడ్డి నాయకత్వం సూచించిన కొణిజేటి రోశయ్యనే ముఖ్యమంత్రి పదవికి ప్రతిపాదించారు. అయితే అసలు విషయం ఏంటంటే జగన్ మోహన్ రెడ్డిని సిఎంని చేస్తే బలమైన నాయకుడిగా పాతుకుపోతారని అధిష్టానం కంగారు పడిందన్నది హస్తిన వర్గాల సమాచారం. అందుకే జనాదరణ లేని, పార్టీకి విధేయుడిగా ఉండే రోశయ్య వైపు పార్టీ మొగ్గు చూపింది. ఆయన తర్వాత ముఖ్యమంత్రి అయిన నల్లారి కిరణ్ కుమార్ రెడ్డి కూడా అధిష్టానంకు నమ్మిన బంటే. అందుకే ఏ మాత్రం ప్రజాదరణలేని, మంత్రిగా పని చేసిన అనుభవం కూడా లేని కిరణ్ కుమార్ రెడ్డిని ఏకంగా ఒకే సారి ముఖ్యమంత్రిని చేసేశారు. వారికి కావలసిందే అటువంటి నాయకులు. అధిష్టానం పట్ల విధేయతే ముఖ్యం అనుకునే ఇటువంటి నాయకులు సొంతంగా పేరు ప్రఖ్యాతులు పెంచేసుకుని ఎదిగిపోకుండా ఉంటారని అధిష్టానం ఆలోచన. ఆయన కూడా టెన్ జన్పథ్ ఆదేశాలను తుచ తప్పకుండా పాటిస్తూ పక్కా విధేయుడుగా ఉంటున్నారు.
మన రాష్ట్రంలో 2004లో వై.ఎస్.రాజశేఖర రెడ్డిని కాకుండా మరొకరిని ముఖ్యమంత్రిని చేయగలిగే పరిస్థితులు లేవు. రాజీవ్ గాంధీకి అత్యంత సన్నిహితుడిగా ముద్ర పడిన వైఎస్ 2004లో అంతా తానే అయి మహాపాదయాత్రతో పార్టీని జనంలోకి తీసుకెళ్లారు. ఓ మహాప్రభంజనం సృష్టించారు. వైఎస్కు ఉన్న జనాకర్షణ కారణంగానే కాంగ్రెస్ పార్టీ అప్పుడు తిరుగులేని విజయం సాధించింది. 2009 ఎన్నికల్లో అయితే రాష్ట్ర కాంగ్రెస్లో మెజారిటీ సీనియర్లంతా కాంగ్రెస్ రెండో సారి అధికారంలోకి వస్తుందని అనుకోలేదు. ఎలాగూ ఓడిపోయే పార్టీకి ప్రచారం ఎందుకు చేయాలని సీనియర్లంతా ప్రచారానికి దూరంగా ఉన్నారు. ఒక్క వైఎస్ మాత్రమే కాంగ్రెస్ వరుసగా రెండో సారి విజయ కేతనం ఎగరవేస్తుందని నమ్మారు. ఆ నమ్మకంతోనే ప్రచార బాధ్యతలను తన భుజాలకెత్తుకున్నారు. ఎన్నికల్లో పార్టీ జయాపజయాలకు తానే బాధ్యత వహిస్తానన్నారు. మరో పక్క మహాకూటమి ఊపు మీద ఉన్నట్లు కనిపించడంతో అంతా కాంగ్రెస్ ఓడిపోతుందనుకున్నారు. కానీ వైఎస్ వ్యూహ రచన ఫలించింది. అంతకు ముందు అయిదేళ్లుగా ఆయన అమలు చేసిన పథకాల వల్ల వైఎస్ సారథ్యంలోని కాంగ్రెస్కే జనం పట్టం కట్టారు. దాంతో ఆయన రెండో సారి ముఖ్యమంత్రి అయ్యారు. ఆయనకు కాంగ్రెస్ నాయకత్వం పట్ల విధేయత ఎంత ఉందో ప్రజా సమస్యల పరిష్కారంపై అంతకు మించిన చిత్తశుద్ధి ఉంది. అందుకే ఆయనను జనం నమ్మారు. ఆయనకు జనంగుండెల్లో ఎంతటి స్థానం ఉందో ఆయన మరణానంతరం కొట్టొచ్చినట్లు కనిపించింది. ఆయన మరణాన్ని జీర్ణించుకోలేక వందలాది మంది గుండెలు పగిలి మరణించారు.

అంతటి జనాదరణ చూరగొన్న వైఎస్ మరణానంతరం ముఖ్యమంత్రి పీఠాన్ని అధిరోహించాల్సిందిగా మెజారిటీ ఎమ్మెల్యేలంతా జగన్ మోహన్ రెడ్డిని కోరారు. ఆయన్నే సిఎం చేయాలని సంతకాలు కూడా సేకరించారు. అయితే అధిష్టానం సూచనల మేరకు జగన్ మోహన్ రెడ్డి నాయకత్వం సూచించిన కొణిజేటి రోశయ్యనే ముఖ్యమంత్రి పదవికి ప్రతిపాదించారు. అయితే అసలు విషయం ఏంటంటే జగన్ మోహన్ రెడ్డిని సిఎంని చేస్తే బలమైన నాయకుడిగా పాతుకుపోతారని అధిష్టానం కంగారు పడిందన్నది హస్తిన వర్గాల సమాచారం. అందుకే జనాదరణ లేని, పార్టీకి విధేయుడిగా ఉండే రోశయ్య వైపు పార్టీ మొగ్గు చూపింది. ఆయన తర్వాత ముఖ్యమంత్రి అయిన నల్లారి కిరణ్ కుమార్ రెడ్డి కూడా అధిష్టానంకు నమ్మిన బంటే. అందుకే ఏ మాత్రం ప్రజాదరణలేని, మంత్రిగా పని చేసిన అనుభవం కూడా లేని కిరణ్ కుమార్ రెడ్డిని ఏకంగా ఒకే సారి ముఖ్యమంత్రిని చేసేశారు. వారికి కావలసిందే అటువంటి నాయకులు. అధిష్టానం పట్ల విధేయతే ముఖ్యం అనుకునే ఇటువంటి నాయకులు సొంతంగా పేరు ప్రఖ్యాతులు పెంచేసుకుని ఎదిగిపోకుండా ఉంటారని అధిష్టానం ఆలోచన. ఆయన కూడా టెన్ జన్పథ్ ఆదేశాలను తుచ తప్పకుండా పాటిస్తూ పక్కా విధేయుడుగా ఉంటున్నారు.
ఆడపిల్లలు ఇలాగే  ఉండాలి! ఈ పనులే చేయాలి! తరతరాలుగా ఈ మాటలు వింటూనే ఉన్నాం. ఆ ప్రకారం నడచుకుంటూనే ఉన్నాం. కానీ తరం మారింది. అవసరాలు మారుతున్నాయి. మరి ఆలోచనలూ మారాలి కదా! ఇదే ప్రశ్న వేసుకుంది మంజూదేవి. అనుకోకుండా జరిగిన ఓ సంఘటన తన జీవితాన్ని అల్లకల్లోలం చేస్తే... తప్పనిసరి పరిస్థితుల్లో సాహసోపేతమైన ఓ అడుగు వేసింది. ఏ మహిళా చేయని, చేయడానికి సాహసించని వృత్తిలో అడుగుపెట్టింది. దానిని సమర్థంగా నిర్వహిస్తూ మంచి పేరు తెచ్చుకుంది. ఎంతోమందికి ప్రేరణగా, స్ఫూర్తిగా నిలుస్తోంది!
 
మంజూదేవికి ఇద్దరు కూతుళ్లు, ఒక కొడుకు. తన సంపాదనతో వాళ్లని చదివిస్తోంది. ఆమె అంటుంది... 'ఎవరో ఆదుకోవాలని ఎదురు చూడటం కంటే... గౌరవంగా మనకు తోచిన పని మనం చేసుకోవడం ఉత్తమం' అని!
 
జైపూర్ రైల్వేస్టేషన్‌కి వెళ్లినవాళ్లకు ఓ అరుదైన దృశ్యం కనబడుతుంది. ఎర్రటి చొక్కాలు వేసుకుని, బ్యాడ్జిలు పెట్టుకుని, వరుసగా ఉన్న కూలీల మధ్య ఓ యువతి కనిపిస్తుంది. ఆమె వేసుకున్న దుస్తులు ఆమె కూడా రైల్వే కూలీ అన్న విషయాన్ని స్పష్టం చేస్తున్నా... నమ్మడానికి మాత్రం మన కళ్లు, మనసు ససేమిరా అంటాయి. ఎందుకంటే... కూలీ అంటే మనకు తెలిసి మగవాళ్లే. రైల్వేస్టేషన్లో, బస్టాపుల్లో లగేజీలు మోసేది వాళ్లే.

అలాంటిది ఓ ఆడమనిషి ఆ పని చేస్తోందంటే ఆశ్చర్యం వేయక మానదు. పాపం ఎంత కష్టం వచ్చిందో అని జాలి వేయకా మానదు. నిజమే... ఆమెకి చాలా పెద్ద కష్టం వచ్చింది. అందుకే మహిళలు కలలో కూడా ఊహించని ఉద్యోగంలో చేరాల్సి వచ్చింది. సున్నితమైన చేతులతో బరువులు ఎత్తాల్సి వస్తోంది. ఆమె పేరు మంజూదేవి. జైపూర్‌లోనే కాదు... నార్త్ వెస్టర్న్ రైల్వేస్‌లోనే మొట్టమొదటి మహిళా కూలీ!
విధిరాతకు తలవంచి...
జైపూర్‌లోని సుందర్‌పురాలో భర్త, ముగ్గురు పిల్లలతో జీవించేది ముప్ఫై నాలుగేళ్ల మంజూదేవి. పూలపానుపు లాంటి జీవితం కాకపోయినా... కడుపు నిండా తిండి, కట్టుకోవడానికి బట్టకు లోటు లేదు. ఉన్నదానితో తృప్తిపడే తత్వం ఆమెని ఏనాడూ దిగులు పడనివ్వనూ లేదు. మంజు భర్త మహదేవ్ జైపూర్ రైల్వేస్టేషన్లో కూలీ. సరిపడానే సంపాదించేవాడు. దాంతో కుటుంబం బాగానే గడిచిపోయేది. అయితే విధి వక్రించడంతో వారి జీవితాలు ఒక్కసారిగా తలకిందులయ్యాయి.

మహదేవ్ కాలేయ వ్యాధితో హఠాత్తుగా కన్నుమూశాడు. దాంతో బతుకంతా అంధకారమైపోయింది మంజుకి. సంపాదించే భర్త లేడు. తనకేమో సంపాదించే మార్గాలే తెలియదు. పిల్లలదేమో పరిస్థితులు అర్థం చేసుకునే వయసు కాదు. ఇప్పుడేం చేయాలి? తనలో తనే కుమిలిపోయింది. అప్పుడే ఆమెకు ఎవరో సలహా ఇచ్చారు... మీ ఆయన పని నీకిస్తారేమో అడుగు అని! ప్రాణం లేచొచ్చింది మంజుకి. భవిష్యత్తు మీద చిన్న ఆశ చిగురించింది.

తన భర్త స్నేహితులతో కలిసి పోర్టర్ యూనియన్‌ని సంప్రదించింది. వారి సాయంతో ప్రభుత్వానికి అర్జీ పెట్టుకుంది. మంజుకి ఉద్యోగమివ్వడానికి వారికి పెద్ద అభ్యంతరాలేమీ కనిపించలేదు. దాంతో భర్త స్థానం మంజుకి దక్కింది. అతడు ధరించిన బ్యాడ్జి ఆమె చేతిమీదికి చేరింది. దానిమీద రాసివున్న 'పోర్టర్ నంబర్ 15' అన్న అక్షరాలు చూసినప్పుడల్లా... భర్త జ్ఞాపకం వచ్చి కళ్లు చెమ్మగిల్లుతాయి మంజుకి. 'నా భర్త ఈ రూపంలో నాకు అండగా ఉన్నాడు' అంటుంది తెచ్చిపెట్టుకున్న నవ్వుతో!
అయితే తొలినాళ్లలో ఆమె పని చేసినదాని కంటే ఏడుస్తూ గడిపిందే ఎక్కువ. అంతమంది మగవారి మధ్య కూర్చోవడం, తన వంతు కోసం ఎదురు చూడటం నరకంలా అనిపించేదామెకి. పైగా అందరూ తనని వింతగా చూస్తుంటే సిగ్గుతో చితికిపోయేది. దుఃఖాన్ని అదిమిపెట్టుకుని మౌనంగా చూస్తూ ఉండేది. సాయంత్రం ఇంటికి వెళ్లాక వెక్కి వెక్కి ఏడ్చేది. అలా చాలా రోజులు గడిపింది. అయితే ఓసారి మంజుని చూడటానికి వచ్చిన ఆమె తల్లి ఓ మాట చెప్పింది. "ఒక పని చేయడానికి సిద్ధపడిన తర్వాత దానిలోని మంచి చెడులను ఎదుర్కోవడానికీ  సిద్ధపడాలి. విధి నీకు అన్యాయం చేసింది. నువ్వు నీ పిల్లలకు అన్యాయం చేయకు' అని. ఆ మాటలు మంజుని ఆలోచింపజేశాయి. ఆ క్షణమే నిర్ణయించుకుంది... తన పిల్లలను పెంచుకోవడానికి దొరికిన ఈ అవకాశాన్ని ఎట్టి పరిస్థితుల్లోనూ వదులుకోకూడదని!
 
మగవారికి దీటుగా...
కూలీగా పని చేయాలనుకోవడం సులభమే. కానీ చేయడం మాత్రం చాలా కష్టం. ఆ సంగతి పనిలో చేరిన కొన్ని రోజులకే తెలిసివచ్చింది మంజుకి. చిన్న చిన్న సూట్‌కేసులు కూడా ఎత్తలేక తూలిపోయేది. ఎక్కువ లగేజ్ ఉన్నప్పుడు వాటిని చక్రాలబండి మీద వేసి లాక్కెళ్లడానికి కూడా ఆమె బలం సరి పోయేది కాదు. ఆమె అవస్థ చూడలేక ఒక్కోసారి తోటి కూలీలు వచ్చి సహకరించేవారు. అది ఆమెకు చాలా సంతోషమనిపించేది. వారితో పని చేయడానికి తనే అనవసరంగా మొహమాటపడుతున్నాను, వాళ్లు మంచి మనసున్నవాళ్లు అని అర్థం చేసుకుంది. 'అన్నా..' అంటూ అందరితో స్నేహంగా ఉండటం మొదలుపెట్టింది. పని సులభంగా చేసే మెళకువల్ని వాళ్ల దగ్గర నేర్చుకుంది. ఆ వాతావరణానికి అలవాటు పడింది. వారికి దీటుగా పనిచేసే స్థితికి చేరుకుంది.
 
ఇప్పుడు జైపూర్ రైల్వేస్టేషన్‌కి మంజు ఓ పెద్ద అట్రాక్షన్. ఆమె అంటే అక్కడి కూలీలకే కాదు, దుకాణదారులకి కూడా చాలా ఇష్టం, గౌరవం. అందరూ బెహన్ (సోదరి) అంటూ ప్రేమగా మాట్లాడుతుంటారు ఆమెతో. అయితే ఇప్పటికీ కొందరు ప్రయాణికులు మాత్రం ఆడమనిషి పోర్టరేంటి అని ముఖమ్మీదే జోకులేస్తుంటారు. నువ్వేం మోయగలవు అంటుంటారు.
ఒక సంవత్సరం వానలు ఉధృతంగా పడడంతో యమున నది పొంగి పొర్లింది. రాత్రి అంతా సన్నాటంగా ఉండగా యమున నది హోరు చాలా గట్టిగా వినిపించింది.

యమున నది తీరన్న వున్న అక్బర్ భవనంలో రాత్రి మహారాజుకి ఆ హోరు నది యేడుస్తున్నట్టు అనిపించింది. అక్బర్కి నిద్రాభంగం కలిగింది. చాలా సేపు కిటికీ దెగ్గర నిలబడి, "ఇదేమిటి, యమునా నది ఇంత గట్టిగా యేడుస్తోంది" అనుకున్నాడు. యెంత సేపు ప్రయత్నించినా నిద్రపోలేక పోయాడు.

మరునాడు సభలో సభికులందరికి రాత్రి జరిగిన విషయము చెప్పి, "మీలో యెవరైన యమునా నదికి కలిగిన కష్టమేమిటో చెప్ప గలరా?" అని అడిగారు.

సభికులు తెల్లబోయి, సమధానము తోచక ఒకరి మొఖం ఒకరు చూసుకుని మిన్నకుండిపోయారు.

బీర్బల్ ముందుకొచ్చి, "మహారాజా, ఒక సారి వింటే కాని నేను చెప్పలేను" అని అన్నాడు.

అక్బర్ వెంతనే బీర్బల్ను ఆ రాత్రి అంతహ్పురానికి రమ్మని ఆహ్వానించాడు.

రాత్రి బీర్బల్ అక్బర్ గదిలో కిటికీ దెగ్గర నిలబడి ఆ యమ్నునా నది హోరును విన్నాడు.

విషయమర్ధమయ్యింది.

"మహారాజా, యమునా నది తన తండ్రి హిమాలయ పర్వతాన్ని వదిలి తన అత్తరిల్లు (సముద్రం) దారి వెతుక్కుంటూ వెళ్తోంది. తండ్రిని, పుట్టింటిని వదిలి వెళ్తున్నందుకు దుఖంతో యేడుస్తోంది." అని మరునాడు సభలో విశ్లేషించాడు.

సభికలందరూ ఈ విషయం విని బిగపట్టిన ఊపిరి వదిలారు.
ఒక సారి బీర్బల్కి బాగా జ్వరమొచ్చి కొన్ని రోజులు రాజసభకు వెళ్ళలేదు. అక్బర్కి బీర్బల్ అంటే చాలా ఇష్టం. ఇన్ని రోజులు బీర్బల్ కనిపించకపోతే ఆత్రుతతో బీర్బల్ని చూడడానికి అతని ఇంటికి వెళ్ళారు.

బీర్బల్ జ్వరం వల్ల నీరశించి, చిక్కి శైల్యం అయ్యి ఉన్నాడు.

అక్బర్కి అతని అవగాహనా శక్తులు తగ్గాయేమో అని సందేహమొచ్చింది. అందుకే బీర్బల్ మంచినీళ్ళ కోసం పక్క గదిలోకి వెళ్ళినప్పుడు అక్బర్ అతని చేతి రూమాలు తీసి ఒక మంచం కోడు కింద పెట్టాడు.

తిరిగి వచ్చి బీర్బల్ మంచం మీద పడుక్కుంటే యేదో తేడాగా ఉన్నట్టు అనిపించింది.

అక్బర్ యేమి యెరగనట్టు బీర్బల్తో కబుర్లు చెబుతూ కూర్చున్నారు. కాని బీర్బల్ మట్టుకు ధ్యాసగా వినలేకపోయాడు.

కొంతా సేపు ఇలా సాగాక, అక్బర్ బీర్బల్ పరధ్యానానికి కారణం యేమిటని అడిగాడు.

"ఈ గదిలో యేదో మారినట్టుంది," అని బీర్బల్ జవాబు చెప్పాడు.

"మారిందా? యేమిటి మారిందంటావు?" అని అక్బర్ అన్నారు.

"ఈ మంచం ఒక మూల యెత్తుగా వున్నట్టుంది," అని అన్నాడు.

"జ్వరమొచ్చి నప్పుడు అలా అనిపిస్తుంది," అని అక్బర్ జాలి మొహం పెట్టి అన్నారు.

"మహారాజా! నా శరీరానికి జ్వరమొచ్చింది కాని నా మెదడుకు రాలేదు!" అని బీర్బల్ నవ్వుతూ అక్బర్తో అన్నాడు.

అక్బర్ కూడా నవ్వి అతను బీర్బల్కి పెట్టిన పరీక్ష గురించి చెప్పారు

ఒక రోజు అక్బర్ బీర్బల్ ని సరదాగా ఆట పట్టించాలని అనుకున్నారు.

"బీర్బల్, నాకొక సందేహముంది, తీరుస్తావా? అలనాడు విష్ణుమూర్తి ఒక ఏనుగు ఆర్తనాదాలు విని వెంటనే దాన్ని రక్షించడానికి పరిగెట్టాడని నేను వేద పురాణాలలో వుందని విన్నాను. యెందుకలా? అక్కడ సేవకులెవరూ లేరా?" అని అక్బర్ బీర్బల్ ని అడిగారు.

బీర్బల్ ఇలా జవాబు చెప్పాడు, "సమ్రాట్, మీ సందేహం నేను సమయమొచ్చినప్పుడు తీరుస్తాను!"

కొన్ని రోజులు గడిచాయి. బీర్బల్ ఒక పనిమనిషిని పిలిచి ఆమె చేతికొక మైనపు బొమ్మను ఇచ్చాడు. బొమ్మ అచ్చు ఒక శిశువు రూపంలో ఉంది. "ఈ రోజు నేను మహారాజుతో తోటలో ఉన్నప్పుడు, ఈ బొమ్మని తీసుకుని నీట్లో పడిపోయినట్టు నటించు, నీకు మంచి బహుమానమిప్పిస్తాను," అని ఆ పనిమనిషికి చెప్పాడు.

అలాగే పనిమనిషి సాయంత్రం అక్బర్, బీర్బల్ తోటలో విహరిస్తుంటే తోట నడిమధ్య ఉన్న మడుగులో కాలు జారి పడిపోయినట్టు నటించింది. తనతో పాటు ఆ శిశువు బొమ్మకూడ నీళ్ళల్లో పడిపోయింది.

అక్బర్ ఈ దృశ్యం  చూడగానే వెంటనే నిండు బట్టలతోనే నీళ్ళల్లోకి దూకి ఆ శిశువు బొమ్మని కాపాడ సాగాడు.

బీర్బల్ మడుగు గట్టున నిలుచుని, "మహారాజా, యెందుకు మీరు నీళ్ళల్లో దూకరు? సేవకులని పురమాయిస్తే సరిపోయేది కదా?" అన్నాడు.

"ఒక శిశువు ప్రాణాపాయ స్థిథిలో కనిపిస్తే మీరు యెలా ముందూ వెనకా చూడకుండా ఆదుకోవాలనుకున్నారో, విష్ణుమూర్తి కూడా అలాగే తన భక్తుడైన ఆ ఏనుగుని కాపాడడానికి వెనకాడలేదు" అని చాలా తెలివిగా అక్బర్ సందేహం తీర్చాడు.
ఒక సారి అక్బర్ మహారాజు ఉంగరం పోయింది. కోట మొత్తం వెతికినా కనిపించలేదు.

అప్పుడు అక్బర్ బీర్బల్ను దర్బారుకి పిలిపించి, "బీర్బల్, నా ఉంగరం కనిపించటం లేదు. సేవకులు కోటంతా వెతికేరు, ఐన దొరకలేదు. ఎవరో దొంగలించారని నా అనుమానం. దొంగలించిన వాళ్ళు మన సభలో ఎవరో అయ్యుండాలి, ఎవరో కనిపెట్ట గలవా?" అని అడిగారు.

బీర్బల్ ఒక నిమిషం అలోచించాడు. "ఇది చాలా సులువైన పని మహారాజా! దొంగలించిన మనిషి గడ్డంలో ఒక బియ్యపుగింజ వుంటుంది, అందరి గడ్డాలు పరీక్షిస్తే దొంగెవరో ఇట్టే కనిపెట్టచ్చు!" అన్నాడు.

వెంటనే సభలో ఒక వ్యక్తి తన గడ్డం తడువుకున్నాడు. ఇది చూసిన బీర్బల్ వెంటనే దొంగని పట్టించాడు.

అక్బర్ చాలా ఆశ్చర్యపోయారు. "బీర్బల్, నీకెలా తెలిసింది, దొంగ గెడ్డంలో బియ్యపుగింజ వుందని?" అని అడిగారు.

"మహారాజా, తప్పు చేసిన మనిషి మనస్సాక్షి ఎప్పుడు భయపడుతూ వుంటుంది. దొంగతనం చెయ్యనివాళ్ళు చుట్టుపక్కల వాళ్ళని చూస్తుంటే, తప్పు చేసిన వాడు తన గడ్డం భయంతో తడుముకున్నాడు" అని బీర్బల్ వివరించాడు.

ఇలా బీర్బల్ మరొక్క సారి తన సమయస్ఫూర్తిని, తెలివితేటలని ప్రదర్శించాడు.
అక్బర్ బాద్ షా రాజ్యంలో ఒక ధనవంతుడు ఉండేవాడు. అతని పనివాడు ఒక రోజు దొంగతనం చేసి, నగలు, రొక్కం తీసుకుని పారిపోయాడు.

కొన్ని రోజుల
కొంత సేపటికి తిరిగి కోట వైపు వెళ్తుంటే ఆ స్త్రీ ఒక బిడ్డకి జన్మనిచ్చి ఆ బిడ్డని గుడ్డల్లో చుట్టి, ప్రసవమైన ఆ ప్రదేశాన్ని శుభ్రం చేసి, తన దారిని చక చక బిడ్డను తీసుకుని వెళ్ళిపోయింది.

ఇది చూసిన అక్బర్ బాద్ షా బిడ్డను ప్రసవించడం అంత సునాయసమని అపోహ పడ్డారు.

ఇంటికి వచ్చి, గర్భవతి ఐన తన బేగంకి పరిచారకులు అవసరంలేదని, తన పనులు తనే చేసుకోవాలని చెప్పి, వాళ్ళను వేరే పనులు చేసుకోమని మళ్ళించారు.

నిండు గర్భవతి ఐన బేగం తన పనులు చేసుకోవటం అలవాటు లేక, చాలా ఇబ్బంది పడసాగింది.

తట్టుకోలేక ఒక రోజు బీర్బల్ను సహాయం అర్థించింది.

బీర్బల్ ఇంత నాజూకైన విషయం అక్బర్ బాద్ షా తో యెలా చెప్పాలని సతమతమయ్యాడు.

అలోచించగా ఒక ఉపాయం తట్టింది.

కోట లోని తోటమాలిని కొద్ది రోజులు మొక్కలకి నీళ్ళు పోయవద్దని చెప్పాడు.

రోజు తోటలో విహరించడం అలవాటైన అక్బర్ ఒక రోజు అలాగే తోటలో వుండగా మొక్కలు నీరసించి వాడిపోతూ వుండడం గమనించాడు. వెంటనే తోట మాలిని విషయం చెప్పమని ఆగ్రహించాడు.

తోట మాలి బీర్బల్ ఆదేశాననుసారం మొక్కలకు నీళ్ళు పోయటంలేదని చెప్పాడు.

క్రొధంతో అక్బర్ బీర్బల్ను పిలిపించాడు. "మొక్కలు నీళ్ళు లేకపోతే యెండిపోవ?" అని కోపంతో కేకలు వేయ సాగాడు.

బీర్బల్ అప్పుడు నిదానంగా, "బాద్ షా! అడవిలో పెద్ద పెద్ద వృక్షాలు యే తోట మాలి సహాయం లేకుండా, రోజు నీళ్ళు పోయకుండ, పెరిగాయికద? అలాగే మరి మన కోట లో తోటలకి ఇంత మంది సేవకులు యెందుకు?" అన్నాడు.

వెంటనే అక్బర్కు ఙ్యానోదయమయ్యింది. బీర్బల్ సున్నితంగా ఇచ్చిన సూచనను గ్రహించి వెంటనే రాణి గారికి పరిచారకులను పురమాయించాడు.
ఒక సారి ఒక సామంతరాజు బీర్బల్ తెలివితేటల గురించి విని ఆయనని చూడాలని ఒక రైతు వేషం ధరించి గుర్రం మీది రాజధాని వైపు బయలుదేరాడు.

దారిలో ఒక కుంటి వ్యక్తి రహదారులను సహాయమడుగుతూ కనిపించాడు. సామంతరాజు జాలి పడి ఆ వ్యక్తికి సహాయం చేయాలని నిశ్చయించుకున్నాడు. ఆగి ఆ కుంటి వ్యక్తిని పలకరించాడు. అతను రాజధాని వెళ్ళాలని చెప్పాడు.

సామంతరాజు వెంటనే కుంటి వ్యక్తిని గుర్రం యెక్కించి తను నడవ సాగాడు.

రాజధాని చేరాక ఆ కుంటి వాడు దిగడానకి ఇష్టపడలేదు. కేకలూ అరుపులూ మొదలపెట్టాడు. సామంతరాజు నిర్ఘాంతపోయి చూస్తుండగా చుట్టూర పది మంది చేరారు.

కింటివాడు చేరిన జనానికి తనదే గుర్రమని, ఆ రైతు వేశం లో వున్న సామంతరాజును కేవలం అతని పనివాడని చెప్పాడు. సామంతరాజు, కాదు, గుర్రం అతనిదని, సహాయం చేస్తే ఇలా ఇరుక్కున్నట్టు చెప్పాడు.

ఇద్దరు కలిసి అక్బర్ చక్రవర్తి దర్బారుకి న్యాయంకోసం వచ్చారు.

అక్బర్ బీర్బల్ను న్యాయం చెప్ప మన్నాడు.

బీర్బల్ గుర్రాన్ని గుర్రపుశాలలో కట్టేయమని ఆదేశించి, వీళ్ళిద్దరిని మరునడు మళ్ళి దర్బారుకి రమ్మన్నాడు.

తెల్లవారింది.

ఇద్దరు దర్బారులో హాజరయ్యారు. బీర్బల్ ఇద్దరిని గుర్రపుశాలకి తీసుకువెళ్ళి, కుంటాడిని, "నీ గుర్రం తీసుకో", అన్నాడు.

అక్కడ అన్ని గుర్రల మధ్య తనదని వాదించిన గుర్రం తెలుసుకోలేక, బిక్క మొహం వేశాడు.

అదే సామంతరాజు వెంటనే తన గుర్రాన్ని గుర్తుపట్టేడు. గుర్రం కూడ యజమానిని చూసి సంతోశంగా సెకిలించింది.
ఒక రోజు అక్బర్, బీర్బల్ తోటలో విహరిస్తుంటే ఒక బీద బ్రాహ్మడు ఎదురుపడ్డాడు. అతను అక్బర్ మహారాజును చూసి ఇలా మొరపెట్టుకున్నాడు.

"మహారాజా,  నేను మా కుమార్తెకి పెళ్ళి చేయాలనుకుంటున్నాను. పెళ్ళికి ఊరి జనాలందిరిని పిలిచి, భోజనం పెట్టి, మా అమ్మాయికి నగలు పట్టువస్త్రాలు పెట్టి, ఘనంగా సాగనంపాలన్నది  నా కొరిక. దీనికి నాకు వెయ్యి వరహాలు కావాలి. సంపాదించే మార్గం చెప్పండి", అన్నాడు.

అక్బర్ మహారాజు ఆశ్చర్యపోయాడు. "నిన్ను చూస్తే చాలా బీద వాడిలా ఉన్నావు, నీ తాహతకు తగ్గట్టు పెళ్ళి చేయవచ్చు కదా, ఇంత ఘనంగా చేయాల్సిన అవసరం యేముంది?", అని అడిగాడు.

"నాకున్నది ఒకటే బిడ్డ, ఇది నా జీవిత ఆశయం, సొమ్ము సంపాదించే మార్గం చెప్పండి మహారాజా", అని బ్రాహ్మడు జవాబు చెప్పాడు.

అక్బర్కి బ్రాహ్మడు ఇలా తాహతుకి మించి పెళ్ళి చేయడం నచ్చలేదు. అతనికి బుద్ధి చెప్పాలనుకున్నాడు. తోట మధ్యలో ఒక చెరువు వుంది. "రాత్రంతా ఆ చెరువులో నిండా మునిగి నుంచుంటే నీకు వెయ్యి వరహాలు ఇస్తాను", అని షరతు పెట్టాడు.

ఇప్పడిదాకా పక్కన నిశ్శబ్దంగా నిలపడి మాటలు వింటున్న బీర్బల్ ఆశ్చర్యపోయాడు. "మహారాజా! ఈ చలిలో బ్రాహ్మడు రాత్రంతా నీళ్ళల్లో నిలుచుంటే ప్రాణాలు పోకొట్టుకుంటాడేమో" అని అన్నాడు

దానికి బ్రాహ్మడు, "పరవాలేదు స్వామి, నేను నుంచుంటాను, నాకు వెయ్యి వరహాలు సంపాదించడానికి వేరే మార్గాలు యేమీ లేవు" అని బదులు చెప్పాడు.

రాత్రి అక్బర్ భటుల పర్యవేక్శణలో బ్రాహ్మడు చెరువులో మెడదాకా మునిగి నుంచున్నాడు.

తెల్లవారగానే అక్బర్, బీర్బల్ ఉత్సుకతతో చెరువు దగ్గిరకి వచ్చారు. భటులు బ్రాహ్మడిని నీటిలోంచి బయటికి లాగేరు.

బీర్బల్కి చాలా అశ్చర్యం చెందింది. "వృద్ధ బ్రాహ్మడా, ఇంత చలిలో రాత్రంతా యెలా నీటిలో నిలబడ్డావు?" అని అడిగాడు.

"రాత్రంతా దూరంగా కోటలో వెలుగుతున్న లాంతరలని చూస్తూ వాటి వెచ్చతనం తగులుతున్నట్టు ఊహించుకుంటూ నిలపడ్డాను స్వామి" అని ఆ బ్రాహ్మడు బదులు చెప్పాడు.

ఇది విన్న అక్బర్కి కోపం వచ్చింది. "అయితే నువ్వు మన షరతును ఉల్లంఘించావు. మా కోటలోంచి వస్తున్న వేడిని ఆనందిస్తూ నిలుచున్నావు. మన షరతును నేను రద్దు చెస్తున్నాను!" అన్నాడు.

ఆశాభంగమయిన బ్రాహ్మడు యేమి చేయాలో తెలియక, అక్బర్ మహారాజుతో వాదించలేక, నిరాశతో వెళ్ళిపోయాడు.

బీర్బల్కి ఇది చాలా అన్యాయం అనిపించింది. అక్బర్కు తెలిశేలా చెయ్యాలని నిశ్చయించుకున్నాడు.

మరునాడు అక్బర్ మహారాజుని బీర్బల్ తన ఇంటికి భోజనానికి పిలిచాడు. "మహారాజా నేను ఖిచడి చాలా బాగా చేస్తాను, మీరు ఇవాళ సాయంత్రం మా ఇంటికి వచ్చి రుచి చూడవలను" అని ఆహ్వానించాడు.

అక్బర్కు బీర్బల్ ఆహ్వానించే పద్ధతి బాగా నచ్చింది. "తప్పకుండా వస్తాను" అని మాటిచ్చాడు.

సాయంత్రం అక్బర్ తన మంత్రులతో, భటులతో బీర్బల్ ఇంటికి వెళ్ళాడు. బీర్బల్ చాల మర్యాదగా లోపలికి తీసుకుని వెళ్ళి, అక్బర్ని ఒక పీటపై కూర్చోపెట్టి, అతని ముందర పళ్ళెం మంచినినీళ్ళు సర్ది, "పెరట్లో వంట చేస్తున్నాను, ఇప్పుదే ఖిచడి తీసుకుని వస్తాను", అంటూ మాయం అయిపోయాడు.

అక్బర్ కొంత సేపు ఒపిక పట్టాడు. కాని యెంత సేపయినా బీర్బల్ మళ్ళి రాలేదు. కొంచం సేపటికి బీర్బల్ యేమి చేస్తున్నాడు, అని కోపంగా బీర్బల్ను వెతుక్కుంటూ పెరట్లోకి వెళ్ళాడు.

అక్కడ బీర్బల్ ఒక చెట్టుకింద నిప్పు పెట్టుకుని కూర్చున్నాడు, కాని నిప్పు మీద వంట పాత్ర యేది లేదు.
"బీర్బల్! యేమి చేస్తున్నావు! ఇదేనా నువ్వు మాకు చేసే మర్యాద!" అని అక్బర్ కోపంగా అడిగాడు.

"మహారాజా! కోపగించుకోకండి! నేను వంట చేస్తున్నాను!" అన్నాడు బీర్బల్.

"ఎక్కడ చేస్తున్నావు? వంట పాత్రలు యేవి?" అన్నారు అక్బర్.

"అదుగో మహరాజ", అని బీర్బల్ పైకి వెలుపెట్టి చూపించాడు. చెట్టుపైన కొమ్మకు తాడుపెట్టి ఒక కుండ వేళాడతీసి వుంది.

అక్బర్కు అరికాలి మంట నెత్తికి యెక్కింది. అసలే ఆకలి, ఆ పయిన ఇది.

"ఇంత దూరంగా కడితే దానికి మంట యెలా చేరుతుంది, ఖిచడి యెలా ఉడుకుతుంది?" అని క్రోధంగా అరిచాడు.

"అదేమిటి మహారాజా, అలా అంటారు? నిన్న బ్రాహ్మడికి చెరువులో నుంచున్నా యెక్కడో దూరంగా ఉన్న కోటలో వెచ్చతనం తగిలింది కదా, ఈ కుండకు కూడ అలాగే తగులుతుంది," అని అమాయకంగా జవాబు చెప్పాడు బీర్బల్.

వెంటనే అక్బర్ తన తప్పును గ్రహించాడు. బీర్బల్ యుక్తికి మెచ్చి వెంటనే బీరల్ను ప్రశంసించాడు.

తెల్లారగానే ఆ బ్రాహ్మడికి న్యాయం చేయాలని నిర్ణయించుకున్నాడు.

బీర్బల్ అక్బర్ని, ఆయిన మంత్రులని, భటులనీ లోపలకి తీసుకుని వెళ్ళి ఖిచడితో పాటు పంచభక్ష్య పరవాన్నాలు వడ్డించి సత్కరించాడు.

మొన్నాడు అక్బర్ ఆ బ్రాహ్మడిని కోటకు పిలిచి, క్షమాపణ అడిగి, వెయ్యి బదులు రెందు వేల వరహాలు, పట్టు వస్త్రాలు ఇచ్చి మర్యాదగా మాట నిలపెట్టుకున్నాడు.

బ్రాహ్మడు తన కొరికమేర కు కూ
తురి పెళ్ళి ఘనంగా చేసి ఆ అమ్మయిని సంతోశంగా అత్తారింటికి పంపించాడు.
ఒక రోజు ఒక పట్టణం ఎలుక తన బంధువును కలవడానికి పల్లెటూరు వెళ్ళాడు.

పట్టణం నుంచి వచ్చిన తన బంధువును చూసి పల్లెటూరు ఎలుక చాలా సంతోషించింది. అతిధి మర్యాదలు చేయడానికి ఎక్కువ ఏమి లేకపోయిన తన దెగ్గిర వున్న స్వల్పాహారంతో జున్ను ముక్క, పళ్ళు పెట్టి ఏంతో మర్యాద చేసింది.

పట్టణం ఎలుక మట్టుకు జున్ను ముక్క చూసి, "ఇదేంటి? నువ్వు ఇంకా జున్ను ముక్కల మీదే బతుకుతున్నావా? నా మాట విని నాతో పట్నం వచ్చేయి. అక్కడ రోజు విందు భోజనం తినొచ్చు. ఎంత కాలం ఇలా పేదరికంలో గడిపేస్తావు?" అని అడిగింది.

ఈ మాటలు విని ఆశ కలిగిన పల్లెటూరి ఎలుక పట్నం వెళ్ళడానికి తయ్యారు అయ్యింది. రెండు ఎలుకలూ రోజంతా ప్రయాణం చేసి బాగా ఆకలి మీద పట్నం చేరుకున్నాయి.

పట్నం ఎలుక గర్వంగా తను ఉంటున్న ఇంట్లో వంట గదికి తీసుకువెళ్ళింది. ఆకడ ఇంట్లోవాళ్ళు వండుకున్న భోజనం ఇద్దరు ఎలుకలకు పండగ రోజు తినే విందు భోజనంగా అనిపించింది.

పల్లెటూరి ఎలుక, "నువ్వు నిజమే చెప్పావు! మా వూరిలో ఎప్పుడొ పండగలకు తప్ప ఇలా వండుకోరు మనుషులు. పొద్దున్నే పొలానికి వెళ్ళే హడావిడిలో చద్దన్నం తిని వెళ్ళిపోతారు. ఇది చాలా బాగుంది" అంటూ ముందు ఏమి తిందామా అని చుట్టూరా చూసుకుంది.

కాని ఎలుకలు భోజనం ముట్టుకునే లోపల ఒక భయంకరమైన శబ్దం విని పించింది. పల్లెటూరి ఎలుక ఖంగారు పడి, "ఆ చప్పుడు ఏమిటి?" అని అడిగింది.

"ఇంటి కుక్కలోస్తాన్నాయి, త్వరగా దాక్కో!" అంటూ పట్నం ఎలుక ఒక రంద్రంలోకి దూరింది. వెనుకే పల్లెటూరి ఎలుక కూడా దూరింది. "ఇలా ఎంత సేపు?" అని అడిగింది.

"అవి అలా వస్తూనే వుంటాయి. అవి చూడనప్పుడు మనకి కావాల్సిన ఆహారం ఈ రంద్రంలోకి తెచ్చుకుని హాయిగా తినచ్చు" అని పట్నం ఎలుక జవాబు చెప్పింది.

ఇది విన్న పల్లెటూరి ఎలుక, "భయ పడుతూ విందు భోజనం తినే కన్నా ప్రశాంతంగా జున్ను తినడం మేలు!" అని ఆలస్యం చేయకుండా వెంటనే తన ఊరికి వెళ్ళిపోయింది.

కొతి కధ:
కోతిని భుజాన ఎక్కించుకుని రోడ్డు మీద నడుస్తున్నాడు హరి. ట్రాఫిక్ పోలీస్ చూసి, "ఏయ్, నీ పేరేమిటి? ఆ కోతిని జూకు తీసుకెళ్లు" అన్నాడు ఆజ్ఞాపిస్తున్నట్టుగా. "సరే సార్" వినయంగా జవాబిచ్చాడు హరి. తెల్లారి, మళ్లీ అదే రోడ్డుమీద, అదే కోతిని భుజాన ఎక్కించుకుని వెళ్తున్నాడు హరి. మళ్లీ పోలీసు చూశాడు. ఆయనకు చిర్రెత్తుకొచ్చింది. "ఏయ్, నీకు నిన్న దీన్ని జూకు తీసుకెళ్లమని చెప్పానా లేదా?" కోపంగా అన్నాడు.  "మీరు చెప్పినట్టే నిన్న జూకే తీసుకెళ్లాన్ సార్. ఇవ్వాళ సినిమాకు తీసుకెళ్తున్నా" వినయంగా బదులిచ్చాడు హరి.
 
 అంకెలు కనబడుటలేదు!
పిల్లలతో కాలిక్యులేటర్ ప్రాక్టీస్ చేయిస్తూ, ఉదాహరణ కోసం 10+5 కూడమంది టీచర్. ఒక్క వెంగళప్ప తప్ప అందరూ చేశారు.  "ఏం, నువ్వెందుకు చేయలేదు?" ప్రశ్నించింది టీచర్.
 "నాకు 10 ఎక్కడుందో కనబడట్లేదు మేడమ్" జవాబిచ్చాడు వెంగళప్ప.
 
 కిందివీ మెట్లే!
 "యాభై అడుగుల నిచ్చెన మీదినుంచి కింద పడ్డాను తెలుసా?" చెప్పింది బుజ్జి.
 "అయ్యో, దెబ్బలేమీ తగల్లేదుకదా!" అడిగాడు చంటి.
 "లేదు, మొదటి మెట్టునుంచి పడ్డాను" అంది బుజ్జి.
బెల్లు కొట్టి చెప్పాల్సిన సత్యం 
నవ్వింత: గంట చాలా విశిష్టమైంది. మా చిన్నప్పుడు ఫైరింజన్ గంటలు కొట్టుకుంటూ పోతుంటే ఆ దృశ్యం చూడటానికి గబగబా రోడ్డు మీదకు వచ్చేవాళ్లం. ఫైరింజన్ వెనక నిలబడి గణగణా గంటలు కొట్టేవాడు ఎంత గ్రేటో కదా అనుకునేవాణ్ణి. బుడుగంతటివాడు రైల్వే వింజనుడ్రైవరుకూ, జటకా పెలైటుకూ బీడీలు లంచమిచ్చి వాటిని తోలినట్టే ఒక్కసారైనా ఫైరింజను వాణ్ణి మంచిచేసుకుని వెనకెక్కి గంట కొట్టాలనుకునేవాణ్ణిగానీ, ఆ గంట నా హైటుకు సరిపోదేమో అని తర్కించుకుని దిగులుపడేవాణ్ణి.
 మళ్లీ చిన్నప్పటి రోజులకే వెళ్దాం. ఆయొక్క బడిగంట తాలూకు లాంగ్బెల్లు ఇచ్చే థ్రిల్లు గురించి చెప్పేదేముంది. గంట కొడుతున్నది చప్రాసీయే అయినా నిర్బంధంలో ఉన్న వేలాది పిల్లల్ని విముక్తి చేస్తున్న దేవదూతలా కనిపించేవాడు. హెడ్మాస్టర్కంటే గొప్పవాడులా అనిపించేవాడు. చప్రాసీ ఏ కారణం వల్లనైనా రాకపోతే గంటకొట్టడానికి విద్యార్థులందర్లోనూ ఓ ఆరోగ్యకరమైన పోటీ ఉండేది. ఇక్కడ ఆరోగ్యకరమైన అన్న మాట ఎందుకంటే... అలా కొట్టడానికి రన్నింగ్ చేయడం వల్ల దక్కే ఆరోగ్యమన్నమాట! మహామహా ఇంగ్లిషు మీడియం విద్యార్థులైనా సరే, వాళ్ల రెండో రైమ్గా 'డింగ్ డాంగ్ బెల్' చదవాల్సిందే. (మొదటిది ట్వింకిల్ ట్వింకిల్ లిటిల్ స్టార్).
 
 చిన్నప్పుడు ఎడ్లబండిలో వెళ్లేప్పుడు ఎడ్లకు గంట లేకపోతే మూకీ సినిమాలా డల్గా ఉండేది. అదే ఎడ్లకు గంటలు, మువ్వలు కట్టివుంటే ఆ నడకే వేరు.  ఫైటింగ్ సినిమాలా హుషారుగా ఉండేది. ఇక చిన్నప్పటి సినిమాల గురించి చెప్పేదేముంది. రీలుపడిపోయిందేమో అన్న ఆదుర్దాతో మనం పడిపోయినా పర్లేదన్నట్లుగా పడుతూ లేస్తూ వచ్చేవాళ్లం. ఇంకా ట్రైలుపార్టే నడుస్తోందని తెలిపేస్తుంది సినిమాహాల్లో మోగే గంట తాలూకు గర్రుమనే శబ్దం. దాంతో హిచ్కాక్ సినిమా చూస్తూ అనుభవిస్తున్న ఉద్విగ్నతా... ఆ తదుపరి సస్పెన్స్ వీడిన రిలీఫునూ ఏకకాలంలో మనకు కలిగించి, గుండెనెంతో తేలిక చేస్తుందా బెల్లు.
 
 మా చిన్నప్పుడు చుట్ట అలవాటున్న ముసలాళ్లంతా ఘంట చుట్టే తాగేవాళ్లు. ఇతర బ్రాండులవీ లభ్యమైనప్పటికీ వాటిని కనీసం క్రీ 'గంట' కూడా చూసేవారు కాదు. ఘంట చుట్ట వెలిగిస్తేనే మందపాటి గంట... సారీ... ఘంట మోగినట్టుగా దాంతాలూకు ఘాటు టంగు... సారీ ఠంగుమనేదట. ఆ చుట్టతాగుతూ ఠంగు ఠంగుమని దగ్గేవాళ్లు. మహాగాయకుడు ఘంటసాల అంతటి పేరుప్రఖ్యాతులు సాధించడానికీ ఆయన గొంతులో మోగే తియ్యటి గంటలు మన చెవికి చేరడమేనని నాలాంటి సంగీతం తెలియని వారికి ఓ దురభిప్రాయం. ఈ ఘంటసాల, పెదగంట్యాడ, చినగంట్యాడ లాంటి ఊళ్ల పేర్లన్నీ గంట పట్ల గౌరవంతో పెట్టుకున్నవేనని నా రీసెర్చీలో తేలిన వాస్తవం.
 
 దేవుడి తాలూకు కాలింగ్ బెల్ గంట అని చాలామంది ఇంతకుముందే వాక్రుచ్చారు. దేవుడంటే నమ్మకం లేకపోయినా శ్రీశ్రీకి గంటల పట్ల మాత్రం ఎంతో భక్తీ ఆసక్తి. అంతటివాడు సైతం పట్టణాలలో, పల్లెటూళ్లలో, బట్టబయలునా, పర్వతగుహలా, ఎడారులందూ, సముద్రమందూ, అడవుల వెంటా అగడ్తలంటా ప్రపంచమంతా ప్రతిధ్వనించేలా గంటలు.. గంటలు.. గంటలు.. గంటలు... గణగణ గణగణ గణగణ గంటలు గంటలు అంటూ కవిత్వం రాశాడు. పైగా తన గంటల మహత్యం ఎంత గొప్పదో చెప్పడానికి అది ఎడ్గార్ అలెన్ పో కవిత్వం కానేకాదనీ, తనదేననీ ఘంటా బజాయించి మరీ చెప్పాడు.
 
 గంట మహత్యం ఎంత గొప్పదంటే... హైదరాబాద్కు వచ్చిన ప్రతివాడూ సాలార్జంగ్ మ్యూజియానికి వెళ్లి పెద్దగడియారంలోంచి ఓ చిట్టివాడూ, పొట్టివాడూ వచ్చి గట్టిగా గంట కొట్టే దృశ్యాన్ని అబ్బురంగా చూస్తాడు. ఈనాటి సినిమా ఫక్కీలో చెప్పాలంటే... గడియారం దగ్గరికి ఎప్పుడొచ్చావన్నది కాదన్నయ్యా ముఖ్యం... పన్నెండు గంటలు కొట్టే సమయానికి వచ్చావా లేదా అన్నదే పాయింటు. మూఢనమ్మకాలని కొందరు ఒకపట్టాన నమ్మరు గానీ సదరు పేరు పెట్టుకున్నందుకే గ్రాహంబెల్లు తన పేరుకు తగ్గట్టు గంటకొట్టి పిలిచే టెలీఫోన్ కనిపెట్టాడనీ, గోబెల్ అని నామకరణం జరిగినందుకే తన ప్రచారాలన్నీ గంటతో టముకేసినంత గట్టిగా చేయగలిగాడనీ కొందరు న్యూమరాలజిస్టులు నమ్మకంగా చెబుతుంటారు.
 
 ఏదైనా విషయం చాలా సేపు సాగిందనడానికి వాడుకగా, 'అబ్బ గంటసేపు పట్టింది' అనడం ఒక నుడికారం, తెలుగులో అదో పలుకుబడి. గంట అనేదాంట్లో శబ్దం, ధ్వని లేకపోయినా ఈ ప్రపంచాన్ని ఇరవైనాలుగ్గంటలూ... గంటలే నడిపిస్తున్నాయి. చిన్నప్పుడు బడి వదిలేముందు లాంగ్ బెల్ అనే అప్షన్ జీవితంలో ఉండదని మనకు అనుభవం మీద తెలిసొస్తుంది. పైగా మన బాస్ గదిలోంచి మోగే బెల్లుతో మన గుండె మాటిమాటికీ అవుతుంది గుభిల్లు. దీంతో పాటు ఈ రోజుల్లో గంటమోగే మొబైల్ అనే సాధనాన్ని జేబులో ఉంచుకుంటాడు. యుద్ధగంటలా మోగే ఆ సెల్లుబెల్లుతో ఏ అస్త్రం ఎటువైపు నుంచి వచ్చి బతుకు ఛిద్రం చేస్తుందో, క్షతగాత్రుల్లా మిగులుస్తుందో అన్న చింత ఎల్లరకూ ఉంటుంది. పెద్ద బిల్డింగుల్లో ఏవైనా అగ్నిప్రమాదపు చ్ఛాయలు కనిపించగానే గంటలు గణగణా మోగుతాయట. ఈ విషయాన్ని దృష్టిలో పెట్టుకునే కాబోలు చాలా సంప్రదాయాల్లో భవిష్యత్ ప్రమాద వెడ్డింగ్ బెల్స్ మోగిస్తారుz
మూర్ఖపు కోతులు అమాయకపు పక్షి 
 పంచతంత్ర కథ
పూర్వం దండకారణ్యంలో ఓ చెట్టు మీద సూచీముఖం అనే ఓ పక్షి నివాసం ఉండేది. దానికి ఇతరులకు సహాయపడాలన్న సద్బుద్ధి ఉండేది. ఆ చుట్టుపక్కల చెట్ల మీద కొన్ని కోతులు కూడా నివాసం ఉండేవి. రోజూ ఉదయాన్నే సూచీముఖం నిద్రలేచి ఆహారం కోసం ఎక్కడెక్కడో తిరిగి ఆహారం తిని సాయంత్రానికి ఇంటికి వచ్చేది. ఓసారి వర్షాకాలం ముగిసి చలికాలం వచ్చింది. కోతులు ఆ చలికి తట్టుకోలేకపోతున్నాయి. మంట వెలిగించడం రాదు. మరి ఎలా?" అని ఆ కోతులు ఆలోచిస్తున్నాయి.
మధ్యాహ్నమంతా ఎండబాగానే ఉన్నా రాత్రవుతున్నాకొద్దీ చలి తీవ్రత పెరిగిపోసాగింది. పైగా అది అడవి. కాబట్టి సహజంగానే చలి విపరీతంగా ఉంటుంది. అప్పుడప్పుడు ఆ దారిలో వెళ్ళే మనుషులు చలి కాచుకోవడానికి మంట వేసుకునే వాళ్ళు. ఆ మంటను చూసి కోతులు మనం కూడా ఇలా మంట వేసుకుంటే బాగుండేది అని అనుకునేవి. కాని మంట వెలిగించడానికి ఏమీ లేవు కదా? దాంతో అవి తమలో తాము ఎంతో మదనపడిపోతున్నాయి.
సూచీముఖం రోజూ కోతుల ఈ తంతునంతా రోజూ కనిపెడుతూనే ఉంది. రాత్రి పూట మిణుగురు పురుగులు ఎగురుతూ ఉంటే వాటి శరీరంలోంచి వచ్చే వెలుతురును చూసి కోతులు అది మంట అనే అనుకున్నాయి. ఓరోజు రాత్రిపూట కోతులన్నీ ఒక్కొక్కటిగా మిణుగురుపురుగులను పట్టుకొని ఓ చోట కుప్పగా పోశాయి. మిణుగురు పురుగులు శరీరం నుండి వెలువడే వెలుగునే అవి మంట అనుకొని ఆ పురుగులు చుట్టూ చేరి చలి కాచుకుంటున్నాయి.
సూచీముఖం కోతులు చేస్తున్న ఆ తతంగం అంతా గమనిస్తోంది. దానికి నవ్వొచ్చింది. 'ఈ కోతులు ఎంత తెలివి తక్కువవి! మిణుగురు పురుగుల నుండి వచ్చే వెలుగునే మంట అనుకుంటున్నట్టున్నాయి. పైగా చుట్టూ చేరి చలిమంట కాచుకుంటున్నాయి' అని తనలో తనే నవ్వుకుంది. రోజు రాత్రి కోతులన్నీ ఎప్పటిలాగే మిణుగురు పురుగులను పట్టి ఓ చోట కుప్పపోసి చలికాచుకుంటున్నాయి.

 సూచీముఖం అది చూసి ఊరికే ఉండలేకపోయింది. కోతులకు వాస్తవ విషయం చెప్పాలని అనుకుంది. "అయ్యో! కోతులారా! మీరు చలికాచుకుంటున్నది నిజంగా మంట కాదు. అవి మిణుగురు పురుగులు! ఆ పురుగులు శరీరం నుండి వెలువడేది వెలుగు మాత్రమే. ఆ వెలుగుకు మీరు వేడిమి ఉంటుందనుకొని భ్రమ పడుతున్నారు. కట్టెపుల్లలను కాల్చితే మంటవస్తుంది. ఆ మంటకు వేడి ఉంటుంది. అంతేకాని! ఈ మిణుగురు పురుగులకు వేడిమి ఎక్కడిది?" అంది నవ్వుతూ. కోతులన్నీ సూచీముఖం చెప్పిన మాటలు విన్నాయి.
 "ఈ పక్షి ఏమిటి? మాకు సలహాలు ఇస్తోంది?" అని అనుకున్నాయి. మళ్ళీ సూచీముఖం ఇలా అంది. "కోతులారా! ఇందాకే ఈ దారి వెంట వెళ్ళిన మనుషులు మంట వేసుకొని చలికాచుకున్నారు గదా! అక్కడ చూడండి! ఇంకా నిప్పు ఉంటుంది. అందులో కొన్ని కట్టెపుల్లలు తెచ్చి వేయండి. అవి రాజుకొని మంట వస్తుంది. మీకు చలి బాధ తీరుతుంది." అంది. కోతులన్నీ సూచీముఖం వైపు ఆశ్చర్యంగా, అసహనంగా చూశాయి.సూచీముఖం మళ్ళీ ఇలా అంది. " ఇంకా చూస్తారేం! మీరు ఎంతసేపు ఆ మిణుగురు పురుగుల వద్ద కూర్చున్నా ఏమీ లాభం? అక్కడ వేడిమి ఉండదు? అని అంది. కోతులకు కోపం నసాళానికి అంటింది. వాటిలో ఒకటి తెలివిగా సూచీముఖంతో "ఆ మంట ఎలా వేయాలో కాస్త మా దగ్గరికి వచ్చి చూపించకూడదూ!" అని అడిగింది.
తనను సలహా అడిగారన్న ఉత్సాహంతో సూచీముఖం ఒళ్ళు మరచి పాపం కోతుల దగ్గరికి వెళ్ళింది అమాయకంగా! అప్పటికే బాగా కోపంతో ఉన్న కోతులు ఒక్క ఉదుటున సూచీముఖాన్ని గట్టిగా పట్టుకున్నాయి. "ఓరి భడవా! మేము ఇంత పెద్ద జంతువులం. నీవేమో వేలెడంత లేవు! అయినా మాకు సలహాలు ఇస్తూ నీతులు కూడా చెబుతున్నావా. నీకున్నపాటి బుద్ధి మాకు లేదా ఏమిటి?" అని కోతులు కోపంగా అని, తమకు మంచి చెప్పబోయిన సూచీముఖం మెడపట్టుకొని పిసికి చంపేశాయి!
 
కాబట్టి మూర్ఖులకు హితము చెప్పరాదు. సలహా ఇవ్వరాదు. ఎందుకంటే బుద్ధిహీనులు మంచివాళ్ళు చెప్పిన మాటలను వినరు. పైగా వారివల్ల బుద్ధిమంతులకు ప్రాణహాని ఏర్పడుతుంది. కాబట్టి దుష్టులకు, బుద్ధిహీనులకు దూరంగా ఉండటం శ్రేయస్కరం. లేదంటే సూచీముఖానికి పట్టిన లాంటి గతే మంచివారికీ పడుతుంది.
 నీతి: మూర్ఖులకు మంచి చెప్పినా ముప్పు ముంచుకు రావచ్చు!
మూర్ఖపు ఏనుగులు తెలివైన కుందేళ్లు
పంచతంత్ర కథ
పూర్వం కాశీపట్టణానికి ఉత్తర దిశలో ఉన్న అడవిలో ఒక పెద్ద సరస్సు ఉండేది. దాని పేరు చంద్రసరస్సు. ఆ సరస్సు పరిసరాలలో అనేక కుందేళ్ళు నివసించేవి. ఆ సరస్సులో నీళ్ళు తాగడానికి ప్రతిరోజూ ఎన్నో ఏనుగులు వచ్చేవి. అలా వచ్చినప్పుడు వాటి కాళ్ళ కింద పడి చిన్న చిన్న కుందేళ్ళు చచ్చిపోతుండేవి. కొండలలాంటి ఏనుగులను కుందేళ్ళు ఏమి చేయగలుగుతాయి? రోజూ చచ్చిపోతున్న కుందేళ్ళను చూసి, మిగిలిన కుందేళ్ళు ఏడుస్తూ ఉండేవి.
 
ఒకరోజు కుందేళ్ళన్నీ కలిసి వాటి రాజైన శిలాముఖుడి దగ్గరికి వెళ్ళాయి. కుందేళ్ళను చూసి రాజు "ఏమిటి? ఇంతమంది కలిసి ఒక్కసారిగా వచ్చారు. ఏమిటి విషయం?" అన్నాడు. "మహారాజా! మా బాధలను ఏమని చెప్పాలి? ఈ సరస్సు దగ్గరికి రోజూ నీళ్ళు తాగడానికి ఎన్నో ఏనుగులు వస్తున్నాయి. వాటి కాళ్ళ కిందపడి ఎన్నో కుందేళ్ళు చనిపోతున్నాయి. ఆ ఏనుగులకు కొండంత శరీరం ఉంది. మేం చూస్తే ఎలుకలలాంటి శరీరాలు ఉన్నవాళ్ళం, వాటిని నిలువరించడం మా వల్ల కాదు కాబట్టి కుందేళ్ళు చనిపోకుండా ఉండడానికి మీరు ఏదైనా ఉపాయం చెప్తారని మీ వద్దకు వచ్చాం" అని కుందేళ్ళన్నీ చెప్పాయి.
 కుందేళ్ళ బాధలు విన్న రాజు ఎంతగానో బాధపడ్డాడు. వాటి ఏడుపు చూసి తాను కూడా ఏడ్చేశాడు. ఎంతోసేపు ఆలోచించాడు. కాని కొండల్లాంటి ఏనుగులను ఎలా ఎదుర్కోవాలో రాజుకీ అర్థం కాలేదు. "నన్ను క్షమించండి, నాకూ ఈ విషయంలో ఏమీ తోచడం లేదు" అని శిలాముఖుడు రాజు అన్నాడు.
 
ఇంతలో అక్కడే కూర్చుని అందరి మాటలు వింటున్న విజయుడు అనే ఒక ముసలి కుందేలు "ఒక ఉపాయం ఉంది మహారాజా! అంది. "ఓహో! విజయుడుగారు మీరా! మా అందరికంటే వయసులో పెద్ద కాబట్టి మీకు తెలివి ఎక్కువగా ఉంటుంది. ఈ సమస్యకు ఏదైనా పరిష్కారం ఉంటే చెప్పండి" అన్నాడు శిలాముఖుడు.
 
"ప్రభూ! ఇక మీరేమి విచారించకండి. నేను నా బుద్ధి బలంతో ఈ సమస్యకు పరిష్కారం కనిపెట్టాను. ఆ ఏనుగులు ఈ సరస్సుకు రాకుండా చేస్తాను." అని అంది. విజయుని మాటలు విన్న మిగిలిన కుందేళ్ళు ఎంతో ఆనందించాయి.మర్నాడు విజయుడు ఉదయమే వెళ్ళి చంద్ర సరస్సు పక్కనే కూర్చుని, ఏనుగుల రాకకోసం ఎదురుచూస్తూ ఉంది. కొంతసేపటి తర్వాత ఏనుగుల గుంపు చంద్ర సరస్సు దగ్గరికి వచ్చింది. ఏనుగుల రాజు ముందుగా సరస్సులో దిగి స్నానం చేయడానికి వెళుతున్నాడు... "గజరాజా! ఆగు! ఈ చంద్రసరస్సులో అడుగుపెట్టకు!" అని విజయుడు పెద్దగా అన్నాడు. ఆ మాటలకు ఒక్కసారిగా ఏనుగుల రాజు ఆగిపోయి చుట్టూ వెతికాడు. కొండపై కూర్చున్న కుందేలు కనిపించింది. "ఓరీ! నీవా నా తోకంత లేవు! నన్ను అడ్డగించేది? ఎవడు నీవు? ఇక్కడికి ఎలా వచ్చావు? నన్ను సరస్సులోకి రాకుండా వద్దనడానికి నీకెంత ధైర్యం?" అని ఏనుగుల రాజు కోపంగా ప్రశ్నించింది.
 
"ఓయీ! గజరాజా! విను! నేను విజయుడను. చంద్రుడు మాకు మహారాజు. నేను ఆయన దూతగా ఇక్కడికి వచ్చాను. మా మహారాజు చెప్పిన మాటలను నీకు చెప్పాను. ఈ సరస్సులో నీవు దిగకూడదు. స్నానం చేయకూడదు. ఇది మా మహారాజు చంద్రుడి ఆజ్ఞ" అంది విజయుడు.
 "ఈ సరస్సు చంద్రమహారాజుదా! "ఓహో!"అని మనసులో అనుకుంది గజరాజు. "గజరాజా ఇంకా విను! మా మహారాజు నీకు చెప్పమని కొన్ని విషయాలు చెప్పాడు" అంది విజయుడు.
 "ఏమా విషయాలు? నాకు చెప్పండి!" అంది గజరాజు.     "గజరాజా! ప్రతిరోజూ నీవూ, నీ పరివారమూ ప్రతిరోజూ ఈ చంద్ర సరస్సుకు వస్తూ ఉండడం మా కుందేళ్ళకు ప్రాణ సంకటంగా మారింది. మీ పెద్దపెద్ద కాళ్ళ కిందపడి ఎన్నో కుందేళ్ళు చనిపోతున్నాయి. ఈ విషయం తెలిసి మా మహారాజు తను చెప్పాల్సిన మాటలను నాకు చెప్పి ఇక్కడికి పంపాడు. ఆ మాటలను విను...
 "గజరాజా! ఈ సరస్సుకు కాపు కాస్తున్న నా పరివారమైన కుందేళ్లను నీవు, నీ ఏనుగుల గుంపు నిర్దాక్షిణ్యంగా తొక్కి చంపుతున్నారు. నాకు నీ మీద పట్టరాని కోపం ఏర్పడింది. నిన్నూ, నీ జాతిని నా చంద్రాయుధంతో ఒక్క క్షణంలో చంపి వేయగలను.
 
నా మాటను కాదని నీవు మళ్ళీ ఈ చంద్రసరస్సు తీరానికి వస్తే మాత్రం నా చంద్రాయుధాన్ని ఉపయోగించాల్సి ఉంటుంది. ఇది నా ఆజ్ఞ. బతుకు మీద ఆశ ఉంటే మళ్ళీ ఈ సరస్సు ఛాయలకు కూడా రాకూడదు" అని విజయుడు తన మహారాజు చెప్పిన మాటలను వినిపించింది.
'బతుకు మీద ఆశ ఉంటే' అన్న మాటలు విన్న గజరాజు వణికిపోయి 'మహారాజు తలచుకుంటే ఏమైనా చేయగలడు' అని అనుకుని, 'అయ్యా! దూతగారూ! మీ మహారాజుకు నా నమస్కారాలు. ఇది నేను తెలియక చేసిన తప్పు! మీ మహారాజు ఆజ్ఞాపించినట్లుగానే నేను ఇకముందు ఈ చంద్ర సరస్సుకు రావడం మానేస్తాను. నన్ను క్షమించమని మీ మహారాజుగారికి తెలియజేయండి." అని చంద్రుడి దూతతో (విజయుడితో) గజరాజు విన్నవించుకుంది.
 
"సరే! ఇది మీ మొదటి తప్పుగా భావించి నిన్ను మన్నించమని చెబుతాను." అంది విజయుడు.
 మర్నాటి నుండి చంద్ర సరస్సు ఛాయలకు కూడా రావడం మానేశాయి ఏనుగులు. విజయుడిని కుందేళ్ల రాజు శిలాముఖుడు ఎంతగానో అభినందించాడు.
 చూశారు కదా! కండబలం లేకపోయినా బుద్ధిబలంతో కుందేలు కొండలాంటి శరీరం ఉన్న ఏనుగులను కట్టడి చేయగలిగింది.
పంచతంత్ర కథ 
ఇద్దరు స్నేహితులు ఉండేవారు. ఒకరి పేరు అబద్ధం. ఇంకొకరి పేరు నిజం.  అబద్ధం అనే వ్యక్తి తెలివైనవాడు, చాలా చురుకైనవాడు.  నిజం అనే వ్యక్తి అమాయకుడు. వాళ్లిద్దరూ ఒక పట్టణంలో వ్యాపారం చేసి వస్తువులతో, సంపాదించిన డబ్బుతో తిరుగు ప్రయాణమయ్యారు.
 అబద్ధం మనసులో ఒక దురాలోచన మొదలైంది. 
వారిద్దరూ తమ గ్రామాన్ని సమీపిస్తుండగా "మిత్రమా! విను, మనం ఇంత డబ్బుతో ఇంటికి వెళితే అక్కడ చాలా గొడవలవుతాయి. అక్కడ జరిగే విందుల వల్ల మన దగ్గర ధనం ఉన్నట్టు ప్రజలందరికీ తెలుస్తుంది.  ఈ వార్త బయటకి పొక్కితే దొంగలు రావచ్చు, ప్రజల్ని కాల్చి చంపవచ్చు. నా తండ్రి కూడా చనిపోవచ్చు, నీ తల్లి తుపాకి గుండు తగిలి గాయపడి చనిపోవచ్చు. ఈ క ష్టాలన్నింటికీ కారణం ఈ డబ్బే" అని అబద్ధం నిజంతో అన్నాడు.
 
ఇది విన్న నిజం కళ్లలో నీళ్లు తిరిగాయి. "మిత్రమా! మన జీవితాలు, మన డబ్బు రక్షించుకోవడానికి ఏదైనా ఒక ఉపాయం చెప్పు" అని అన్నాడు. అబద్ధం నిజానికి ఒక ఉపాయం చెప్పాడు.  "మన ఊరి పొలిమేరల్లో ఒక పెద్ద మర్రిచెట్టు ఉంది. మనం మొత్తం డబ్బుని మర్రిచెట్టు కింద దాచిపెట్టి మనకి అవసరమైనప్పుడు తీసుకోవచ్చు" అని అబద్ధం అన్నాడు.
 ఈ ఉపాయం వింటూనే నిజం సంతోషంగా నవ్వి అంగీకరించాడు. వారు మర్రిచెట్టు వద్దకు వెళ్లి డబ్బుని అక్కడ దాచిపెట్టి వెళ్లిపోయారు. ఆ రాత్రికి రాత్రి అబద్ధం చెట్టు కింద తవ్వి మొత్తం ధనాన్ని తీసుకున్నాడు. ముందులాగే ఆ గొయ్యి పూడ్చి ఇంటికి తిరిగి వెళ్లిపోయాడు.
 ఆ మరునాడు అబద్ధం నిజం వ ద్దకు వెళ్లి విచారంతో కూడిన మొహంతో... "నా తండ్రికి నిన్నటి నుంచి ఒంట్లో బాగా లేనందున నాకు ఇల్లు గడవడానికి డబ్బు కావాలి. కొంచెం డబ్బు తీసుకుందాం" అన్నాడు.
 
అబద్ధం, నిజాన్ని తన వెంటబెట్టుకుని చెట్టు దగ్గరకు వెళ్లాడు. చెట్టు కింద తవ్వి చూడగా అక్కడ ఏమీ కనిపించలేదు. అబద్ధం ఏడుస్తూ "నా స్నేహితుడు నన్ను మోసం చేసి దోచుకున్నాడు, దోచుకున్నాడు" అరిచాడు.
 
గ్రామప్రజలంతా గుమిగూడి, తీర్పు ఇవ్వటానికి కూర్చున్నారు. అబద్ధం తన ఆరోపణలను సమర్థించుకోవడం మొదలు పెట్టాడు. "నాకు నిజానికి తప్ప ఈ డబ్బు గురించి ఎవరికీ తెలియదు. అతడు నా మొత్తం డబ్బును తానే తీసేసుకున్నాడు" అని ఏడుస్తూ చెప్పాడు. "నేను కూడా నా డబ్బుని పోగొట్టుకున్నాను.  నాకు ఏమీ తెలియదు" అన్నాడు విచారంగా నిజం. అక్కడ గుమిగూడిన ప్రజలు సత్యం ఎలా రాబట్టాలో తెలియక విచారిస్తున్నారు. ఆ దారిలో ఒక పండితుడు వారి వద్దకు చేరి, ఏం జరిగిందని ప్రశ్నించారు.
 ఆ గ్రామ పెద్ద  జరిగినదంతా ఆ పండితుడికి చెప్పి "ఈ సమస్యని ఎలా పరిష్కరించాలో చెప్పండి" అని అడిగాడు.  ఆ పండితుడు కాసేపు ఆలోచించి "మనం ఆ చెట్టుని అడుగుదాం. ఆ చెట్టు జరిగినదంతా చూసే ఉంటుంది. అంతేగాక వాస్తవాన్ని కూడా చెప్తుంది" అని చెప్పాడు. అందరూ అంగీకరించారు. ఆ మరునాడు ఒక నిర్ణీత సమయానికి కలుసుకోవాలని నిశ్చయించుకుని వెళ్లిపోయారు.
 అబద్ధం ఆందోళనగా ఆలోచించడం మొదలు పెట్టాడు
 "రేపు ఆ చెట్టు మాట్లాడితే ఏం జరుగుతుంది?" అబద్ధం అర్ధరాత్రి లేచి ఆ చెట్టు చెంతకు వెళ్లి దాని తొర్రలో ప్రవేశించాడు. ఆ చెట్టు నిజం చెప్తుందని తలుస్తూ, ఆ చెట్టు తొర్రలోనే ఉండిపోయాడు.  ఆ ఊరి ప్రజలంతా ఆ మరునాడు చెట్టు దగ్గర సమావేశమయ్యారు. ఆ గ్రామపెద్ద ఆ చెట్టుని "ఓ ముసలి వృక్షమా! ఇద్దరు మిత్రులు వారి ధనాన్ని నీ కిందే దాచారు.  ఆ డబ్బుని ఎవరు దొంగిలించారో పేరు చెప్పు" అన్నాడు. "నిజం అనే పేరు గల వ్యక్తి ఈ ధనాన్ని దొంగిలించాడు" అని అబద్ధం ఆ చెట్టు తొర్రలో నుంచి సమాధానం ఇచ్చాడు.
 ప్రతి ఒక్కరూ వెనక్కి తిరిగి నిజం వైపు చూశారు.
నిజం అక్కడికి దగ్గరలో నిలబడి ఉన్నాడు. ఇది విని నిజం కోపంతో "ఇది సత్యం కాదు" అని చెబుతూ ఆ పండితుడు చెప్పిన విధంగా ఆ చెట్టుకి నిప్పంటించాడు. మంటలు పెద్దవి కావడం మొదలుపెట్టాయి. అబద్ధం ఆ మండుతున్న చెట్టులో నుంచి "మిత్రమా! కాపాడు! మిత్రమా! నన్ను కాపాడు. నేనే ఈ ధనాన్ని దొంగిలించాను"  అని గట్టిగా అరవసాగాడు. ఆ చెట్టు మీద నీరు పోసి, అబద్ధం బయటకి రావడానికి సాయం చేశారు.
 జనం ఆ చెట్టు నుండి బయటకి వచ్చి నిజాన్ని క్షమించమని అడిగి అతని వాటా ధనం అతనికి తిరిగి ఇచ్చాడు.
పంచతంత్ర కథ
పూర్వం దండకారణ్యంలో ఒక నక్క ఉండేది. ఆ నక్క అరణ్యాన్ని ఆనుకొని ఉన్న ఊరిలో రాత్రివేళ వెళ్లి దొరికిన తిండి తిని, కడుపు నింపుకునేది. ఒకరోజు అది రాత్రంతా తిరిగి ఆహారం తిని అడవికి బయలుదేరింది. ఊరి చివర చాకిరేవులో దానికి ఒక పెద్ద బాన కనిపించింది. వెళ్ళి నీళ్ళు తాగుదామని ఆ నక్క ఆ బానలోకి తొంగిచూసి పొరపాటున అందులో పడిపోయింది. ఆ బాన నిండా నీలిరంగు నీళ్ళున్నాయి. నక్క ఆ బానలో నుండి బయటికి రాలేకపోయింది. చాకలి వచ్చే సమయానికి నక్క చచ్చిపోయినట్లు నటించింది.

కొంతసేపటికి చాకలి వచ్చి బానలో చచ్చిపోయిందనుకున్న నక్కను చూసి తీసి బయట పడేశాడు. కిందపడగానే గభాలున లేచి నక్క అడవిలోకి పరుగుతీసింది. కొద్దిసేపైన తర్వాత చూస్తే దాని శరీరం అంతా నీలిరంగులో మెరిసిపోతోంది. తన రంగు చూసుకుని ఎంతో మురిసిపోయిన నక్క ఈ విషయాన్ని అందరికీ తెలియజేయాలనుకుంది. వెంటనే అది తన తోటి నక్కలను పిలిచి "మిత్రులారా! నాకు నిన్న రాత్రి దేవుడు ప్రత్యక్షమై ఈ నీలిరంగును ప్రసాదించి, ఈ అడవికి రాజును చేశాడు. నాకు ఎన్నో శక్తులను కూడా ఇచ్చాడు. మీరందరూ ఇక ముందు సుఖంగా ఉండాలనుకుంటే నేను ఈ  అడవికి రాజును అని గుర్తించండి" అని ప్రకటించింది.
 
తమ జాతివాడు అడవికి రాజవుతున్నాడని నక్కలన్నీ ఎంతో ఆనందపడి, వెంటనే నీలిరంగు నక్కను అడవికి రాజుగా ప్రకటించి దండోరా వేశాయి. విషయం తెలుసుకున్న సింహాలు, పులులు, తోడేళ్ళు, ఏనుగులు ఇలా ఒకటేమిటి? అడవిలోని చిన్నా పెద్దా జంతువులన్నీ అక్కడికి చేరుకున్నాయి. నీలిరంగు నక్కను చూసి, నిజంగానే దేవుడు ఆ నక్కకు నీలిరంగు ప్రసాదించాడని, సింహంతో సహాఅన్ని జంతువులు నమ్మాయి. అన్ని జాతుల జంతువులు ఆ నీలిరంగు నక్కకు సన్మానం చేశాయి. పులులు, సింహాలు కూడా నన్ను సన్మానం చేశాయంటే నేను వాటికంటే నిజంగానే  గొప్పవాడిని అని గర్వంతో విర్రవీగి పోయింది.
 
నీలిరంగు నక్క వెంటనే ఒక మంత్రివర్గాన్ని ప్రకటించింది. సింహాన్ని మంత్రిగా, ఏనుగును న్యాయమూర్తిగా, పులిని సేనానాయకుడిగా, ఎలుకను ఆహరమంత్రిగా...ఇలా అన్ని జాతుల నుండి ఒక్కొక్కరికి ఒక్కొక్క పదవి ఇచ్చింది. నక్కజాతికి మాత్రం ఒక్క పదవినీ ఇవ్వలేదు.
 
సమావేశం అయిపోయిన తర్వాత జంతువులన్నీ ఎవరి తావులకు వాళ్ళు వెళ్ళిపోయారు. చివరికి నక్కజాతి ఒక్కటే మిగిలింది. అందులోంచి ఒక ముసలి నక్క ముందుకు వచ్చి నీలిరంగు నక్కతో ఇలా అంది. "అయ్యా! మీరు  మనకు శత్రువులైన వాళ్ళందరికీ పదవులు ఇచ్చారు. కాని మన నక్క జాతికి ఒక్క పదవినీ ఇవ్వలేదు. మీరు నక్క జాతిని ఆదరించాలి. ఆపద సమయంలో వారే మీకు సహాయపడతారు" అంది.
 అందుకు నీలిరంగు నక్క అధికార గర్వంతో "నువ్వు వయసులో పెద్దవాడివి కావచ్చు. కాని బుద్ధిలో మాత్రం ఎంతో అల్పుడిగా కనబడుతున్నావు. శత్రుపక్షం వారికి పదవులు ఇస్తే ఇక వారినుండి మనకు ఎలాంటి ముప్పు ఉండదు. అంతేకాకుండా మన నక్కజాతిలో గొప్పవాళ్ళు ఎవరున్నారు? కాబట్టి మీరంతా నేను రాజునైనందుకు సంతోషించండి." అంది.
 నీలిరంగు నక్క మాటలు విన్న నక్కలన్నీ ఎంతో బాధపడి, దీనికి ఎలాగైనా బుద్ధి చెప్పాలి అని మౌనంగా అక్కడి నుండి వెళ్ళిపోయాయి.
 
కొన్నాళ్ళకు నక్కలన్నీ ఓ చోట సమావేశమయ్యాయి. "మన జాతి వాడు రాజు అయ్యాడంటే సంతోషంగానే ఉంది. కానీ ప్రతిరోజూ మనల్ని మిగతా జాతి వాళ్ళకంటే హీనంగా చూడడం బాగాలేదు. గతంలో సింహం రాజుగా ఉంటే మనం మంత్రులుగా వెలిగిపోయాం. ఇప్పుడేమో ఇలాంటి పరిస్థితి దాపురించింది. దీనికంతటికీ కారణమైన ఆ నక్క రాజుకు మనం బుద్ధి చెప్పాల్సిందే" అని ముసలి నక్క అన్నది. దానికి మిగతా నక్కలన్నీ 'సై' అన్నాయి.
 
ఓ రోజు సాయంత్రంపూట నక్కలన్నీ వెళ్ళి నీలిరంగు నక్క ఇంటిముందు చేరి పెద్దగా ఊళవేయడం ఆరంభించాయి. ఆ ఊళలకు నీలిరంగు నక్క ఎంతో ఆనందపడిపోయింది. తన జాతి స్వభావమైన ఊళవేయడం విని దాని మనసు పులకించిపోయింది. "నేను ఊళవేయడం మాని ఎంతకాలమైందో?" అనుకుంటూ ఇంటి బయటికి వచ్చి తాను కూడా తన జాతితో కలిసి ఊళ వేయడం ఆరంభించింది. ఇలా ఒక్కసారిగా నక్కలన్నీ ఊళవేస్తుండడం విని, మిగతా జంతుజాతులన్నీ అక్కడికి చేరుకున్నాయి.
అక్కడే ఉండి చూస్తున్న సింహం ఆశ్చర్యపడి "అదేంటి? మిగతా నక్కల మాదిరిగా ఈ నీలిరంగు నక్క ఊళవేస్తుంది? దీనికి దైవశక్తులు ఉన్నాయని చెప్పింది కదా? మరి మామూలు నక్కలా ఊళవేయడమేమిటి? అని అనుమానించింది.
 ఇంతలో జోరుగా వర్షం కురవడం ఆరంభమైంది. వర్షపు నీళ్ళ వల్ల నీలిరంగు నక్క శరీరం మీద ఉన్న నీలిరంగు అంతా కొట్టుకుపోయి, అది మిగతా నక్కల మాదిరిగా మారిపోయింది. వెంటనే నక్కజాతి అంతా విషయాన్ని గ్రహించాయి.
 
"అరె! ఇది కూడా మన మాదిరి నక్కనే! ఎక్కడో నీలిరంగు వేసుకొని తనకు దేవుడు వరమిచ్చాడని చెప్పి మనల్ని మోసం చేసింది." అని అనుకున్నాయి. అక్కడే ఉన్న మంత్రి సింహం "అరె! జిత్తులమారి నక్కా! ఇన్నాళ్ళుగా నీవు నీలిరంగు వేసుకొని మమ్మల్నందర్నీ మోసం చేస్తావా? నీకు దేవుడు శక్తులు ఇచ్చాడా? మరి నీ నీలిరంగు ఏమైంది?" అని హుంకరించింది.
 
నీలిరంగు నక్క ఒక్కసారి తన శరీరాన్ని చూసుకొని నీలిరంగు లేకపోవడంతో గతుక్కుమంది.
 "ఓసి జిత్తులమారి నక్కా! ఇంతమోసం చేస్తావా? అడవికి రాజునైన నన్నే బోల్తా కొట్టించి నన్ను మంత్రిగా చేసి నీవు నా చేత సేవలు చేయించుకుంటావా? ఎంత మోసకారి నక్కవు నీవు... నీ పని పట్టాల్సిందే" అంటూ సింహం ఒక్క ఉదుటున నక్క మీద పడి దాని గొంతు పట్టి చంపేసింది. ఆ దెబ్బకి నక్క ప్రాణాలు విడిచింది. నక్కలన్నీ ఆ సంఘటనను చూసి "తగిన శాస్తి జరిగింది సొంత జాతిని కాదని శత్రు జాతిని చేరదీస్తే ఇలాగే ఉంటుంది." అని అనుకున్నాయి.
 చూశారు కదా! ఎవరైనా సరే తన జాతివారిని, తన బంధువర్గాన్ని చేరదీయాలి. తన వాళ్ళను కాదని శత్రువులను చేరదీస్తే ఏనాటికైనా ముప్పు తప్పదు!
నక్క ఆ ఊరికి సాధుజంతువు! 
అసాధారణం: ఆ గ్రామంలో ఇపుడున్న వృద్ధులు "మా చిన్నప్పటి నుంచే నక్కలు ఇక్కడ భోజనం చేయడం చూస్తున్నాం" అని చెబుతున్నారంటే ఈ కథను నమ్మకతప్పదు. మనిషి జీవితంలో అసలు చూడకుండా మొదట పరిచయం చేసుకునే జంతువు ఏదైనా ఉందంటే అది నక్క. దాని గురించి తెలుసుకోకుండా ఏ పిల్లాడు పెరిగి పెద్ద కాడు. అది మోసాలకు, అతి తెలివికి చిహ్నంగా చెప్పుకునే జంతువు. అందుకే మనిషి ఎన్నో జంతువులను పెంచుకున్నాడు... చివరకు పులుల్ని కూడా పెంచుకున్న చరిత్రలు, పురాణాలు విన్నాం. కానీ మీరిప్పుడు మొట్టమొదటి సారి నక్కను నమ్మిన వారి గురించి తెలుసుకుంటారు.
 
 కుక్కకు నక్కకు పెద్దగా వేరుచేసి చూడతగినన్ని తేడాలుండవు. అంతేకాదు, అవి రెండూ ఒకేజాతికి చెందినవి. అయితే, లక్షణాల్లో మాత్రం వాటి రెంటికీ చాలా తేడా ఉంది. ఒకటి విశ్వాసానికి, ఇంకోటి అవిశ్వాసానికి ప్రతిరూపాలు. అందుకే ఎవరూ నక్కను పెంచుకునే సాహసం చేయలేదు. కానీ ఆ నక్కలను కూడా ఇతర జంతువుల్లా చూసే సంప్రదాయం దేశం మొత్తం మీద గుజరాత్లోని రాణ్ ఆఫ్ కచ్లో ఉంది. అత్యంత వైవిధ్యమైన ఈ నేలలో ఇది అంతకంటే వైవిధ్యమైన విషయం. గుజరాత్లోని భుజ్ జిల్లా కేంద్రం నుంచి 120 కిలోమీటర్లు ప్రయాణిస్తే కళా దుంగర్ వస్తుంది.
 
 ఈ కళాదుంగర్ సముద్ర మట్టం నుంచి పదిహేడు వందల అడుగుల ఎత్తులో ఉన్న ప్రాంతం. ఇక్కడ ఒక ఆశ్రమం, గుడి ఉన్నాయి. గుట్టలకు దిగువన ఊరు ఉంటుంది. ప్రతిరోజు రెండు పూటలా గుడిలో పూజలు మాత్రమే కాదు, రెండు పూటలా అన్నదానం ఉంటుంది. అయితే అది మనుషులకు కాదు, ప్రత్యేకంగా నక్కలకు. మీరిక్కడో విషయం గమనించాలి. నక్క మాంసాహారి. కానీ ఈ గుడిలో వాటికి పెట్టేది శాకాహారం. అయినా కూడా అవి భుజిస్తున్నాయి. ఆ గుడి గుట్టల కింద ఉన్న గ్రామస్తులు సనాతనంగా ఆచరిస్తూ వస్తున్న సంప్రదాయం ఇది. దీని వెనుక ఓ కథ ఉంది.
 
 సుమారు నాలుగువందల సంవత్సరాల క్రితం ఆ గుడి పక్కన ఉన్న దత్తాత్రేయ స్వామి అనే ఓ మహాపురుషుడి ఆశ్రమం ఉండేది. ఓ రోజు ఆయన ధ్యానంలో ఉండగా... కొన్ని నక్కలు ఆయన ముందు నిశ్శబ్దంగా వచ్చి కూర్చున్నాయి. కళ్లు తెరిచిన ఆయన వాటిని చూడగానే అవి ఆకలితో ఉన్నాయన్న విషయం గ్రహించి వెంటనే వాటికి ఆశ్రమంలోని ఆహారం పెట్టించాడు. తిన్నవెంటనే అవి తిరిగివెళ్లిపోయాయి. మరుసటి రోజు ఆశ్చర్యకరంగా ఎవరో పిలిచినట్టు అదే సమయానికి అవి అక్కడికి వచ్చాయి. విషయం అర్థం చేసుకున్న ఆశ్రమ పీఠాధిపతి దత్తాత్రేయుడు వాటికి ప్రతిరోజు భోజనం పెట్టండి అంటూ ఆశ్రమంలో శిష్యులను ఆదేశించారట. ఒకరోజు ఆశ్రమంలో అన్నం లేకపోవడంతో అవి వెనక్కు వెళ్లలేదు. దీంతో వాటి ఆకలిని చూసి ఆయన తన దేహంలోని కొంత మాంసాన్ని తీసి వాటికి వేస్తూ 'లీ ఆంగ్' (ఇదిగో తిను) అని చెబితే వాటితో అవి సర్దుకుని వెళ్లిపోయాయి. ఇక ఆరోజు నుంచి ఆశ్రమంలో ప్రతిరోజు అన్నం ఉండేలా చూసుకుని వాటి ఆకలిని తీరుస్తూ వచ్చారట.
 
 ఆ గ్రామంలో ఇపుడున్న వృద్ధులు "మా చిన్నప్పటి నుంచే నక్కలు ఇక్కడ భోజనం చేయడం చూస్తున్నాం" అని చెబుతున్నారంటే ఈ కథను నమ్మకతప్పదు. ప్రతిరోజూ పూటకు ఎనిమిది కిలోల బియ్యం, నాలుగు కిలోల బెల్లం కలిపి వాటికి వండిపెడతారు. ఈ పనిచేయడానికి అక్కడ ప్రత్యేకంగా ఒక మనిషి ఉంటాడు. ఆ బియ్యం ఊరి ప్రజలే ఇస్తారు. అన్నం అయిన వెంటనే లీ ఆంగ్, లీ ఆంగ్ అని పిలుస్తూ గంట కొడతారు. ఆ శబ్దం వినగానే నక్కలన్నీ తిండికోసం వస్తాయి. అవి తిని వెళ్లిపోగానే మిగతా పక్షులు, చిన్న చిన్న జంతువులు వచ్చి మిగిలిన ఆహారాన్ని తినేస్తాయి.
 
 ఇక్కడ ఇంకో విషయాన్ని గమనించాలి... ఇవాన్ పావ్లోవ్ అనే మనోవైజ్ఞానిక శాస్త్రవేత్త 1850-1940ల మధ్య జీవించారు. జంతువులకు ప్రేరణ ఉంటుందని, ఆ ప్రేరణకు కొన్ని కారకాలు ఉంటాయని ఆయన నిరూపించాడు. దీనికోసం ఆయన ఓ ప్రయోగం చేశాడు. ప్రతిరోజు గంట శబ్దం చేసి కుక్కకు అన్నం పెట్టేవాడు. కొంతకాలానికి గంట శబ్దం చేయగానే ఆహారం పెట్టకపోయినా ఆహారం ఉందనుకని వాటికి నోట్లో లాలాజలం పుట్టేది. ఇది ప్రపంచ వ్యాపంగా చాలా ప్రఖ్యాతి గాంచిన ప్రేరణ సిద్ధాంతం. కానీ, అంతకంటే ముందే (స్థానిక కథ ప్రకారం నాలుగువందల ఏళ్లుగా) ఇక్కడ ఇదే ప్రయోగం జరుగుతోంది. ఓ శబ్దం చేయడం, ఆ శబ్దాన్ని విని నక్కలు తిండికోసం రావడం జరుగుతోంది. అంటే ఇవాన్పావ్లోవ్ సిద్ధాంతాన్ని వీళ్లెప్పట్నుంచో చాలా సాధారణంగా పాటించేస్తున్నారు!
 
 కెన్యా :
చరిత్ర:
కెన్యా ఆఫ్రికా ఖండంలో ఉంది. ఈ దేశంలోని టుర్కానా సరస్సు ప్రాంతంలో లభించిన మానవుని పుర్రె, కాలిఎముకలను పరిశోధించిన శాస్త్రవేత్తలు ఈదేశానికి రెండు మిలియన్ల కన్నా ఎక్కువ సంవత్సరాల చరిత్ర ఉందని చెప్పారు. నేటి ఆధునిక మానవుని ప్రస్థానం ఇక్కడి నుండే అని చాలామంది నమ్ముతున్నారు.
 
19వ శతాబ్దానికి ముందు ఈ ప్రాంతానికి ఆసియా, అరేబియా, ఐరోపా దేశాల నుండి వ్యాపార నిమిత్తం వచ్చిన ప్రజలు ఇక్కడే ఉండిపోయారు. ఇప్పుడు కెన్యా దేశంలోని సముద్ర తీర ప్రాంతంలో నివసించే ప్రజలు 'స్వాహిల' జాతిగా పిలవబడుతున్నారు. వీరంతా ఒకప్పటి అరబ్బులు, ఆఫ్రికన్లు.మొట్టమొదట బ్రిటిషు దేశస్థులు ఈ ప్రాంతాన్ని కనుగొని ఇక్కడి వ్యవసాయ నిమిత్తం వలస వచ్చారు. ఇక్కడి సారవంతమైన నేలలు బ్రిటిష్ వారు ఆక్రమించుకొని, ఆఫ్రికన్లను బానిసలుగా వ్యవసాయ పనులు చేయించేవారు. ఇలా బ్రిటిష్ వారు ఆక్రమించు ప్రాంతాన్ని 'వైట్ హైలాండ్' అని పిలుస్తారు. బ్రిటన్ దేశం కెన్యాకు 1963లో స్వతంత్రాన్ని ప్రకటించింది.
 కెన్యా ఆఫ్రికా ఖండంలో ఉంది. ఈ దేశంలోని టుర్కానా సరస్సు ప్రాంతంలో లభించిన మానవుని పుర్రె, కాలిఎముకలను పరిశోధించిన శాస్త్రవేత్తలు ఈదేశానికి రెండు మిలియన్ల కన్నా ఎక్కువ సంవత్సరాల చరిత్ర ఉందని చెప్పారు. నేటి ఆధునిక మానవుని ప్రస్థానం ఇక్కడి నుండే అని చాలామంది నమ్ముతున్నారు.
 
వ్యవసాయం-పరిశ్రమలు:
కెన్యా ఆర్థికవ్యవస్థలో వ్యవసాయానిది రెండవస్థానం.  ముఖ్యంగా తేయాకు తోటలు, పూలతోటలు, కాఫీ, మొక్కజొన్న, గోధుమ, చెరకు  బాగా పండుతాయి. వీటితోపాటు కొబ్బరి, పైనాపిల్, బాదం కూడా పండిస్తారు. కెరిచో కౌంటీలో తేయాకు తోటలు అధికంగా ఉన్నాయి. తీయని బంగాళదుంపలను, ఉల్లిపంటను రైతులు ఇక్రిసాట్ సహకారంతో పండిస్తున్నారు.

పరిశ్రమలు నైరోబి, మొంబాసా, కిసుము ప్రాంతాలలో ఎక్కువగా కేంద్రీకృతమై ఉన్నాయి. బీరు ఉత్పత్తి, చెరకు, సిమెంట్, చమురు శుద్ధి మొదలైన పరిశ్రమలు, మోటరు వాహనాల విడిభాగాలు, గృహోపకరణాలు, వ్యవసాయ పనిముట్లు, వస్త్రపరిశ్రమ ముఖ్యమైనవి. టూరిజం ఒక పరిశ్రమగా కొనసాగుతోంది. గణనీయంగా విదేశీ మారక ద్రవ్యాన్ని ఆర్జిస్తోంది.
ఆహారం:
వివిధ తెగల ప్రజలు వారివారి ఆచారాల ప్రకారం ఆహారం తయారు చేసుకుంటారు. మొక్కజొన్న, గోధుమ పిండితో ఎక్కువగా ఆహారం తయారుచేసుకుంటారు. వీరి ఆహారాన్ని ఉగాలి, కుచుంబారి అంటారు. బంగాళదుంపలు, మాంసం, బీన్స్ ఎక్కువగా తింటారు. సముద్ర తీర ప్రాంతాలలోని వారు చేపలు ఎక్కువగా తింటారు.
 
చూడదగిన ప్రదేశాలు:
నైరోబి జాతీయపార్కు: నైరోబి నగరానికి సమీపంలో ఉన్న ఈ పార్కులో అడవి జంతువులు ఎక్కువగా ఉన్నాయి. జీబ్రాలు  ప్రత్యేక ఆకర్షణ. వీటితోపాటు డైనోసార్‌లు, అడవి మృగాలు ఉన్నాయి. సంవత్సరంలో ఏ నెలలో అయినా ఈ పార్కును చూడడానికి వెళ్ళవచ్చు. అడవి మృగాలు వలస వెళ్ళే సమయంలో ఈ పార్కును సందర్శిస్తే అద్భుతంగా ఉంటుంది. కొన్ని లక్షల మృగాలు వరుసల్లో వెళ్ళడం మనం ఊహించని అనుభూతిని కలిగిస్తాయి. నైరోబి నగరం నుండి కేవలం పది నిమిషాలలో ఈ పార్కును చేరుకోవచ్చు.
 
నైరోబి నగరం:
నైరోబి నగరం కెన్యా దేశానికి రాజధాని. ఈ నగరానికి శతాబ్దాల చరిత్ర ఉంది. నగరంలో ముఖ్యంగా నైరోబి జాతీయ మ్యూజియం, కారెక్‌బ్లిక్సెన్ మ్యూజియం పక్కనే నైరోబి జాతీయపార్కు ఉన్నాయి. బ్రిటిషు పాలకులు ఈ నగరాన్ని తమ రాజధానిగా ఏర్పరచుకున్నారు. నగరానికి పది కిలోమీటర్ల దూరంలో ఉన్న బోమాస్ ఆఫ్ కెన్యాలో ఒక సజీవ మ్యూజియం ఉంది. ఇక్కడ కెన్యా ప్రజలు జీవనరీతులు సంస్కృతిని ప్రతిబింబించే ఎన్నో ప్రదర్శనలు ఉంటాయి. ప్రతిరోజూ మధ్యాహ్నం నుండి వివిధ నృత్యరీతులను ప్రదర్శిస్తారు. ఇక నగరంలో కెన్యా అంతర్జాతీయ కాన్ఫరెన్స్ సెంటర్ భవనం ఎంతో ఆకర్షణీయంగా కనబడుతుంది. నగరంలో ఉన్న రైల్వే మ్యూజియం చూపరులను ఎంతో ఆకర్షిస్తుంది. పురాతన రైలు ఇంజనులు, ఇక్కడ ప్రదర్శనకు ఉంచారు. 19వ శతాబ్దపు మోడళ్ళు ఎంతో అద్భుతంగా ఉన్నాయి.
 
మొంబాసా:
కెన్యాలో రెండో అతిపెద్ద నగరం మొంబాసా. ఇది సముద్రతీరంలో ఉంది. ఓడరేవు ఎంతో పురాతనమైనది. బ్రిటన్, పోర్చుగీసు, అరబ్బు, ఇండియా, ఆసియాదేశాలనుండి వలసవచ్చిన ప్రజలు ఇక్కడ భిన్న సంస్కృతులను ప్రదర్శిస్తారు. నిజానికి మొంబాసా ఒక ద్వీపం. ముఖ్య భూభాగానికి దీనికి మధ్య పుట్టగొడుగుల రిఫ్ట్ అనుసంధానమై ఉంది. వాసిని ద్వీపంలోని మొంబాసా మెరీన్ జాతీయ పార్కు ఎంతో ఆకర్షణీయమై ఉంది. ఇక్కడ డాల్ఫిన్‌లను సమీపం నుండి దర్శించే అవకాశం ఉంది. సముద్రంలో చేపలు పట్టే అవకాశం ఉంది.
16వ శతాబ్దంలో నిర్మించిన ఫోర్ట్‌జీసస్, పాతనగరం చూడదగ్గవి. పాత నగరంలోని వీధులు ఎంతో సన్నగా చిన్న సందులతో కూడి ఉంటాయి. నగరానికి ఉత్తర భాగంలో తెల్లని ఇసుక తిన్నెలు ఉన్న బీచ్‌లు, బంబూరి బీచ్, షెల్లీ, టివి, డియాని బీచ్‌లు పర్యాటకులను బాగా ఆకర్షిస్తాయి. దీనిని 16వ శతాబ్దంలో పోర్చుగీసు వారు నిర్మించారు. ఈ భవన సముదాయంలోనే వివిధ శతాబ్దాలకు చెందిన యుద్ధ సామగ్రి, కూలిపోయిన భవనాలు కనిపిస్తాయి. సమీపంలోని మంబా గ్రామంలో ప్రపంచంలోనే పెద్దదైన మొసళ్ళ పార్కు ఉంది.

నకురు జాతీయ పార్కు:
ఇది దేశానికి మధ్య భాగంలో ఉంది. నకురు సరస్సు ఒక ముఖ్య ఆకర్షణ. ఈ పార్కును 1951లో నిర్మించారు. ఈ సరస్సులో 450 రకాల నీటి పక్షులు నివాసం ఉన్నాయి. ఇక సరస్సులో లక్షలాది ఫ్లెమింగో పక్షులు మొత్తం సరస్సును గులాబీ మయం చేస్తాయి. సముద్రమట్టానికి 1754 మీటర్ల ఎత్తులో, 188 చదరపు కిలోమీటర్లు ఉన్న ఈ సరస్సులో నలుపురంగులో కనబడే రైనోలు ఉన్నాయి. పార్కులో జిరాఫీలు, పులులు, చీతాలు, చిరుతలు కూడా ఉన్నాయి.
 
మసాయి మారా జాతీయపార్కు:
ఇది టాంజానియా దేశ సరిహద్దులో ఉంది. ఇక్కడ అడవి జంతువులకు స్వర్గధామంలాంటి వాతావరణం ఉంటుంది. అడవి మృగాలు, జీబ్రాలు ఈ పార్కులో వేలాదిగా ఉంటాయి. ఇక అడవి జంతువుల వలసను చూడాలంటే ఈ పార్కుకు రావలసిందే. జులై నుండి అక్టోబర్ కాలంలో ఇక్కడి నుండి టాంజానియాలోని సెరంగేటి జాతీయ పార్కుకు వలస వెళతాయి. ఈ ప్రయాణంలో అవి మారా నదిని దాటాల్సి ఉంటుంది. ఈ నదిలో భయంకరమైన మొసళ్ళు ఉంటాయి.

అడవి జంతువులు నదిని దాటే ప్రక్రియలో మొసళ్ళు వీటిని పట్టి తినేస్తుంటాయి. ఫిబ్రవరి, మార్చి నెలలో ఈ అడవి జంతువులు సిరెంగేటి పార్కులో ఉండి సంతానోత్పత్తి చేసి తిరిగి మసాయిమారాకు వలస వస్తాయి. ఇది ప్రతి సంవత్సరం జరుగుతూ ఉంటుంది. ఈ జంతువుల వలస ప్రయాణాన్ని మనం అక్కడ దగ్గరి నుండి చూడవచ్చు.
ఇవిగాక మొంబాసాలో ఉన్న మసీదులు, గ్రేట్ రిఫ్ట్ వ్యాలీ, తికాలోని కాఫీ తోటలు, మౌంట్ కిలిమంజారో, సముద్రతీరంలోని బీచ్‌లు ఈ దేశంలో చూడదగ్గ ప్రదేశాలు.

చీకటి ఖండంలో చిరు దివిటీ..!
ఆఫ్రికాలోని కొన్ని దేశాలు... అస్తవ్యస్తమైన పరిస్థితులకు ఆవాసాలు. అక్కడ అన్నీ అవస్థలే. పట్టించుకొనేందుకు ప్రభుత్వాలకు తీరిక లేదు. విలువలు బోధించే గురువులు లేరు. చట్టాలు, న్యాయాలకూ స్థానమే లేదు. ఇటువంటి అనాగరికమైన పరిస్థితుల మధ్య ఉన్న ఆ ప్రాంతంలో నివసించడమే కష్టమైన పని. పచ్చగా కనిపించే ఆ పరిసరాల మధ్య జీవించే ప్రజల జీవితాల్లో అంతా చీకటే. మరి అలాంటి చోట బతికే వాళ్ల పరిస్థితి ఏమిటి? ప్రత్యేకించి చిన్నపిల్లల పరిస్థితి ఏమిటి? అనేది చిన్నప్పటి నుంచి విక్టర్‌కు ఉన్న ఒక మానసిక చింతన. చిలీలో చదువుకొంటున్న రోజుల నుంచి ఆఫ్రికాలోని పరిస్థితుల గురించి అధ్యయనం ప్రారంభించాడు. ఇంటర్నెట్ సాయంతో అక్కడ ఉన్న అరాజక స్థితి గురించి అర్థం చేసుకొన్నాడు.
దాదాపు రెండేళ్ల కిందట గ్రాడ్యుయేషన్ పూర్తి చేసి, తల్లిదండ్రుల అనుమతి తీసుకొని ఆఫ్రికా బయలుదేశాడు. సేవా దృక్పథంతో చీకటి ఖండం దిశగా  ప్రయాణం మొదలు పెట్టాడు. కెన్యా, జింబాబ్వేల మధ్య సరిహద్దు ప్రాంతంలోని పరిస్థితులు నిజంగా ఆ యువకుడిని షాక్ గురి చేశాయి. అక్కడ ప్రభుత్వ వ్యవస్థలేవీ పనిచేస్తున్న దాఖలాలు కనిపించలేదు. అవినీతి కూపాల్లో మునిగిపోయిన ప్రభుత్వాలు ప్రజాసంక్షేమం అనే విషయం గురించి ఆలోచించడం లేదు
ఈ విషయంలో ఎవరినో నిందించడం వల్ల, అక్కడి రాజకీయ వ్యవహారాల గురించి బాధ్యత మరచిన ప్రభుత్వాల గురించి అంతర్జాతీయ పత్రికలకు వార్తలు రాయడం వల్ల వచ్చే ప్రయోజనం ఏమీ లేదు... అనే అభిప్రాయం మొదట్లోనే కమ్మేసింది విక్టర్‌ని. అతడి ఆలోచన  అంతా అక్కడి చిన్నారుల దీన స్థితి గురించే!

కొండ ప్రాంతంలో నివాసం ఉంటున్న పిల్లలను పరిగణనలోకి తీసుకొని ఒక సర్వే చేసుకొంటే వందకు 75 మంది ఎయిడ్స్ బాధితులే! దాష్టికం ఏమిటంటే బాలికల్లో ఎక్కువమంది లైంగిక దాడులకు గురైన వాళ్లు. చిన్న వయసులోనే అత్యాచారాలకు గురై ఫలితంగా ఎయిడ్స్ బారిన పడ్డవాళ్లు. కొంతమందికి మాత్రం పుట్టుకతోనే ఎయిడ్స్ సోకింది.
 
ఎక్కడ నుంచి మొదలు పెట్టాలి? ఎలా మొదలు పెట్టాలి? వాళ్ల పరిస్థితులను ఎలా చక్కదిద్దాలి? అనేది విక్టర్‌కు అప్పటికి ఒక అంతుబట్టని విషయమే అయ్యింది. ఆకలితో బాధపడుతున్న వాళ్లకు అయితే అన్నం పెడితే చాలు... సంస్కారం నేర్పాలంటే చదువు చెప్పే గురువుగా మారవచ్చు... అయితే ఆ అస్తవ్యస్తమైన పరిస్థితుల్లో మార్పు తీసుకురావాలంటే  అందరికీ చికిత్స చేయాలి. కొందరికి మానసికంగా, మరికొందరికి శారీరకంగా.
 పిల్లలకు అయితే విద్య, పెద్దలకు అయితే కనీస అవగాహన కల్పించాలి... దీనికితోడు తిండి కూడా సమస్యే. పోషకాహారం కాకపోయినా... సరైన ఆహారం అయినా అందించాల్సిన అవసరం ఉంది. ఆ సమయానికి సాధించిన విజయం ఏదైనా ఉంటే... స్థానికులతో మమేకం కావడం. వాళ్లు  తనను వెలివేయలేదు. వారి పరిస్థితులను అర్థం చేసుకోవడానికి వచ్చిన వ్యక్తిగా తనను గుర్తించారు. ఇటువంటి పరిణామాల మధ్య స్థానికంగా పరిస్థితులను మార్చాలంటే ఆర్థిక శక్తి కావాలనే విషయం విక్టర్‌కు చాలా సులభంగా అర్థమైంది.
అందుకోసం అతడు బృహత్తర ప్రయత్నం చేశాడు.  అనేక సామాజిక సేవా సంస్థలకు, సామాజిక సేవ కులకు లేఖలు రాయడం మొదలు పెట్టాడు. తను వచ్చిన ప్రాంతంలోని పరిస్థితుల గురించి వివరిస్తూ... ఏదో విధమైన సాయాన్ని చేయాలని... ఆర్థికంగా అండగా నిలబడటమో లేక వైద్య, విద్య, పోషకాహారం వంటి విషయాల్లో సహాయం చేయడమో చేయాలని విక్టర్ కోరాడు.
ఈ విజ్ఞప్తితోనే వివిధ సంస్థలకు, వ్యక్తులకు దాదాపు ఐదువందల లేఖలు రాసిపంపాడట. అయితే వాటికి స్పందన అంత సులభంగా రాలేదు. చాలా మంది ఇదంతా మామూలే కదా.. అని అభిప్రాయంతో విక్టర్ లేఖలను నిర్లక్ష్యం చేశారు. అయితే కొంతమంది మాత్రం సానుకూలంగా స్పందించారు. కొందరు వలంటీర్లుగా ముందుకు వస్తే... మరికొందరు వైద్య పరమైన , విద్యకు సంబంధించిన వితరణతో అండగా నిలిచారు.
కొన్ని సంస్థల నుంచి ఆర్థికంగా అండ లభించింది. ఒక్కొక్కటికీ అందుబాటులోకి వస్తున్న వనరులను సమకూర్చుకొంటూ అక్కడి పిల్లల పరిస్థితి మెరుగుపరచడానికి ప్రయత్నిస్తున్నాడు విక్టర్. ఇప్పటి వరకూ దాదాపు 150 మంది చిన్నారుల కోసం ఒక వసతి గృహాన్ని ఏర్పాటు చేసి వాళ్లకు విద్యాబుద్ధులు నేర్పటం మంచి తిండి పెట్టడం వరకూ ఈ యువకుడు విజయం సాధించాడు.
150 అనే సంఖ్య చాలా చిన్నదిగా కనిపించవచ్చు. అయితే ఆ దుర్భరమైన పరిస్థితుల నుంచి అంతమందిని బయటకు తీసుకురావడం విక్టర్ సాధించిన అద్వితీయ విజయంగా చెప్పవచ్చు. ఈ విజయం నుంచి తనకు తానే స్ఫూర్తి పొందుతూ మరికొంతమందికి స్ఫూర్తిగా నిలుస్తున్నాడు ఈ యువకుడు.

ఒక రాజు, యేడుగురు కొడుకులు
 

అనగనగా ఒక ఊరికి ఒక రాజు గారు వుండేవారు, ఆయనకి ఏడుగురు కొడుకులు ఉండీవారు. ఒక రోజు ఆ యేడుగురు కొడుకులు చాపలు పట్టడానికి వెళ్ళారు. యేడు చేపలు తెచ్చారు. ఆ తెచ్చిన చేపలిని యెండబెట్టారు.

సాయంత్రానికి ఆరు చేపలు యెండాయి కాని, యేడొ చాప యెండలేదు. ఆ చేపను పట్టిన రజకుమారుడు చేపని "చేప చేప ఎందుకు యెండలెదు " అని అడిగాడు. ఆ చేప "గడ్డిమెటు అడ్డమొచ్చింది" అని బదులు చెప్పింది. ఆ రాజకుమారుడు వెళ్ళి గడ్డిమేటుని "నా చేప యెండకుండా యెందుకు అడ్డం వచ్చావు ? " అని అడిగాడు. గడ్డిమెటు అందీ "ఈ రోజు ఆవు నన్ను మేయడానికి రాలెదు" అని.

రాజకుమరుడు వెంటనే ఆవు దెగ్గరికి వెళ్ళి, "ఈ రోజు నువ్వు గడ్డి యెందుకు మెయలేదు ? " అని అడిగాడు. "నన్ను ఈ రోజు పాలేరాడు తీసుకెళ్ళలెదూ" అని చెప్పింది.

రాజకుమరుడు పాలేరాడిని అడిగాడు "యెందుకు ఈ రోజు ఆవుని గడ్డి మేయడానికి తీసుకుని వెళ్ళలేదు " అప్పుదు పాలెరాడు ఇల అన్నదు, "అమ్మ నాకు అన్నం పెట్టలేదు" అని.

అమ్మ ని అడిగితే అమ్మ అందీ "ఆక్కడ పాప యెడుస్తొంది "

రాజకుమారుడు పాపని "పాప, పాప, యెందుకు యేడుస్తున్నావూ" అని అడిగితే, పాప "నన్ను చీమ కుట్టింది" అని గుక్కలు పెడుతూ చెప్పింది.

రాజకుమారుడు పట్టువదలని విక్రమార్కుడు లాగ చీమ ని కూడ అడిగాడు "చీమ చీమ పాపని యెందుకు కుట్టావూ"

ఆప్పుదు చీమ అంది "నా పుట్టలో వేలు పెడితె నేను కుట్టనా" అని…

చిన్నప్పుడు మా అమ్మమ్మ మాకు ఈ కథ చెప్పేది. చాల కాలం ఇదొక మాములు కథ అనుకున్నను. పెద్దయ్యక మా పిల్లలకు ఈ కథ చెపుతున్నప్పుడు అర్ధం అయ్యంది. ఒకొక్క సారి చాల చిన్న చిన్న సంఘటనలకు పెద్ద పెద్ద ఫలితాలు ఉంటాయని. చిన్న పాపను చీమ కుడితే ఆ రోజు రాజకుమారుడికి రాత్రి భోజనం లో యెండు చాప లేదు. ఇది ఏంగ్లిష్ లో కూడ ఒక కవిత రూపం లో మనం వినే వుంటాము:


